pɔxatur.
 i muwən. moj xɔn wɔšən mɔś pɔxatur wǫs.
 łuw śi arat taś tăjəs. nԑpeka xănšti kԑm ăntǫm wǫs. noməsən nǫməłməti kԑm ăntǫm wǫs.
 imołtijən łuw łăŋkər jɔxłał piła mawəŋ păsan xośa ɔməstał saxət xǫłməsłe mitxǫjəł ewəłt. mătte łuw xośeła xǫłəm tǫrəm pox joxətmeł.
 łuw lopəs:
 – i at ɔw xɔt xośa at xɔłłət.
 ma xośԑma łiwət ał ԑsłałən.
 xǫłəm tǫrəm pox ɔw xɔt jita śi łoŋsət.
 jetən łiw nori jukana xǫłəm tut jux šǫpa ołsət.
 iśi xɔt jitən xɔn mitxǫ ołəs.
 łuw ił nur ăn wojəmsa kuš xoti juwəntəł.
 śiti łuw at kutəp wǫnta ołəs.
 at kutəpən rɔman i tǫrəm poxəł lopəs:
 – tăm at i wɔšən i imilԑ xośa sԑma pitəs pox.
 ma parłԑm: “śi poxen muw łowattijən jǫr xoja at jił. xǫn wǫna ԑnməł ”.
 kimət tǫrəm poxəł lopəs:
 – śi aj iken sɔt mołtas ɔł at wǫł.
 xǫłmit tǫrəm poxəł lopəs:
 – mɔś pɔxatur xɔn wewtam xɔn.
 muŋət wantatən moj mort wewtama tăjłəłłe.
 śi wɔša at ɔməsəł aj poxije.
 xɔn mitxǫ ewəłt śi jasəŋət xǫłsəłłe pa śi wɔša mănti ăktəśəs. xota poxlԑ sԑma pitəs.
 łǫmətłʼəs śoras xǫ iti. wus pił jɔx xuw jǫša. wan jǫša pawtəsəs.
 wɔšən łuw śi imi wǫjətsəłłe pa łuw xɔtəła mɔjłəti łoŋəs.
 wantəł. măttirən šɔp śi i pox tăjəł: śi xorasəp jăm. śi mort xorasəŋ. mɔśi kԑm ăntǫm. lopti kԑm ăntǫm.
 łuw śi imi ewəłt poxəł wɔxti pitsəłłe. ar woxən sɔrńijən. śorasən ałʼmał.
 imilԑ xuw ănt łăŋxas. śăłta mԑt jǫxət poxəł tinijsəłłe śi śoras xǫja.
 mɔś pɔxatur imija măs ar sɔrńi wox. poxlԑ wusłe pa joxłi pԑła mănti pitəs.
 łuw śi aj pox tǫtał artən tăł wǫs.
 măntał sa wełti noməs wԑrəs. łuw wɔšəła ănt ɔməsti păta.
 śi łuw jǫš jira irmatəs pa aj poxlԑ łɔś kuta wośkəłłe. nǫməsməłən: “łuw tăta iśimort sorma jił.
 at iśkijən pewəmła. ma lɔtԑma in nԑmxǫnti ănt ɔməsəł ”.
 śăłta łuw wɔšəła joxi mănəs pa jełłi wǫłti pitəs.
 śi artən mɔś pɔxatur xośa łuw łǫxsəł mɔja jis.
 łuw mănəs łɔw šăšən śi jǫš xuwat. xota aj poxlԑ wośkəman wǫs łɔś kuta.
 śi xǫ śăta wantəł: jǫš jirən mołsər tԑł.
 łuw śiw mănəs pa šiwałəs poxlԑ.
tǫrəm partəm taś
 taśəŋ łeśtan. woxəŋ łeśtan tǫrəm wɔšən. xɔn wɔšən wǫł.
 xǫłəm pox tăjəł.
 śi mort taśəŋa jis. mołt arat łantəŋ ampar tăjəł. mitjɔx tăjəł.
 xɔta łoŋti xojat piła wuśa ănt wԑrəł pa šajən ănt jaśtəłłe.
 imołtijən tǫrəm aśen wǫn poxəł pԑła lopəs:
 – wǫn poxije. jăŋxa. wante. jăna pԑłi łeśtanleŋki taśəŋa jis.
 wǫn poxəł ił mănəs. łɔwəł šǫŋxsəsłe. xǫłԑŋ aŋkəł šǫpa jis.
 łeśtanłԑł łoŋəs. šăšəł ɔwa ńɔrətsəłłe.
 łeśtanleŋkeł wǫn poxəł joxtəs. wurti aŋən tuwmał.
 łiw śuńsət. xǫłsət. śi ruwəłən nox šawԑssət.
 łuw pԑłeła isa wurəł ăntǫm. wuśa pa ănt wԑrsət.
 in tǫrəm aśen kimət poxəł ił śi kitłəłłe.
 – poxije. jăŋxa. wante. jăna pԑłi łeśtanleŋken taśəŋa jis.
 in poxəł iśiti ił mănəs.
 łeśtanleŋken xɔta łoŋəs. mołxa iti iśi. łeśtanleŋken pox nowi aŋən tǫł.
 łiw śuńsət. xǫłsət. mɔjəŋ xǫ pԑła isa wurəł ăntǫ.
 xǫłmit pa tǫrəm aśen ił wɔxəł.
 năxԑmijəł-moxԑmijəł. pirəś ikija jił.
 łɔwəł šǫŋxsəłłe. xǫłԑŋ aŋkəł šǫpa jił.
 wɔš wutpijən sɔt nuša. ox nuša imԑŋən-ikԑŋən xɔta mănəs. joxi łoŋəs.
 imileŋkełən ałԑməsi. wuti ɔmsəłtԑməsi.
 in imileŋken łitəp jiŋk. poləx jiŋk put păteł nik xɔšməłsəłłe. łapətsəłłe-jańłsəłłe.
 śi artən in ikileŋken i śԑpəł ewəłt i kuštəł kunšԑməs sɔrńi wox:
 – imileŋki. jăŋxa łapkaja. moj mɔsəł. śit łǫta.
 in imileŋken jăŋxəs. śi arat łǫtəs. joxi ałti ănt wԑrətəs. łɔw mitałəs. łɔwən tǫsijət.
 śăłta in ikełən pa măsi i kuštəł. sɔrńi woxən. śăłta lopəs:
 – łeśtanleŋken taś ninəna at pitəł. nin išńi ewəłt nin šɔšəmti šaj poləx šukət at ăkətəł. śiti at părəł.
 śăłta in ikeł moj tǫrma xǫŋxəs. moj muwa mănəs.
 śi jupijən śi mort taśəŋa in imԑŋən-ikԑŋən jisŋən. łɔwəŋ taś. misəŋ taś. jaŋ ampar. xǫs ampar taś.
 śi śuńən-xǫłaŋən in pa śi wǫłłəŋən.
 łeśtanleŋkeł łԑłi śiti părəs.
kuśarleŋki 
 kuśarleŋki wǫs.
 wǫnta mănəs.
 jăŋxəs-jăŋxəs. joxi joxtəs ɔw xɔnəŋən xǫłəntəł. xɔtəł łipijən xojat arijəł:
 kuśaren jăm xɔt.
 jǫrən-jǫrən nox wusԑm.
 kuśarleŋki nǫməsəł:
 “păktԑm kԑm ăntǫ. mănłəm xojat pa kăšłəm ”.
 mănəs-mănəs. wantłəłłe: šɔwərleŋki xǫxəł.
 šɔwərlԑ pԑła lopəł:
 – mănətti ăn pełi ńɔtłən.
 šɔwərleŋki lopəł:
 – mojen xotəś jis.
 – xɔtԑm xojatən nox wusi.
 śi mănsaŋən.
 ɔw xɔnəŋa joxətsaŋən pa śi xǫłəntłaŋən.
 pa śi arijəł:
 kuśaren jăm xɔt.
 jǫrən-jǫrən nox wusԑm.
 šɔwərleŋki lopəł:
 – păktԑmən kԑm ăntǫ.
 mănłəmən xojat pa kăšłəmən.
 mănsaŋən-mănsaŋən. wantłałən: woxsarleŋki xǫxəł.
 woxsarleŋki pԑła lopłaŋən:
 – minətti ăn pełi ńɔtłən.
 woxsarleŋki lopəł:
 – moj xotəś jis.
 kuśarleŋki lopəł:
 – xɔtԑmən xojatən nox wusi.
 woxsar lopəł:
 – moj atəm jăŋxłəmən.
 mănsət-mănsət. joxi pa śi joxətsət.
 pa śi xǫłəntłət pa śi arijəł:
 kuśarleŋkԑm jăm xɔt.
 jǫrən-jǫrən nox wusԑm.
 woxsarlԑ lopəł:
 – păktew kԑm ăntǫ.
 mănłəw xojat pa kăšłəw.
 mănsət-mănsət. wantłət: pupi poxije.
 pupi poxije pԑła lopəł:
 – jǫri-kăpəri ikije. muŋətti ăn pełi ńɔtłen.
 – mojen xotəś jis.
 xɔtew xojatən nox wusi.
 śi mănsət.
 joxətsət pa śi arijəł:
 kuśaren jăm xɔt.
 jǫrən-jǫrən nox wusԑm.
 pupi poxije lopəł:
 – nin ɔw xɔnəŋən łɔłʼatən.
 ma joxi łoŋətłʼəłəm.
 joxi łoŋəs.
 wantłəłłe: xɔt xări kutłəpən nawərnԑlԑ ariman ɔməsəł.
 pupi poxije wusłe. jɔš păteł xătśəsłe – nawərnԑlԑ wośləxa jis.
 pupi poxije lopəł:
 – xɔtew ješa pawtəm jɔx jakłəw.
 pupi poxije jakəł.
 šɔwərlԑ jakəł.
 kuśar jakəł.
 woxsar narəsəł pa lopəł:
 – šănšəŋ-łopas ikije. xoti năŋ juwəntłən.
 pupi poxije lopəł:
 – muwłi. muwłi. muwłi.
 woxsar lopəł:
 – tăm kuśaren.
 kuśarleŋki kuš kunšԑməłłe – šănšəł xośa piti păntət xăśsət.
 pa śi ariłət.
 pupi poxije jakəł.
 šɔwərlԑ jakəł.
 woxsar narəsəł. i jɔšłən wus xirəł.
 pa śi lopəł woxsar:
 – šănšəŋ-łopas ikije. xoti năŋ juwəntłən.
 pupi poxije lopəł:
 – muwłi. muwłi. muwłi.
 woxsar lopəł:
 – tom šɔwərlԑn.
 šɔwərlԑ kuš kunšԑməsłe. păł pulijeŋəł tǫp łuweł xăśsaŋən.
 pa śi pupi poxije jakəł.
 woxsar narəsəł. wusəł śi jetšəs.
 woxsar lopəł.
 – šănšəŋ-łopas ikije. xoti năŋ juwəntłən.
 pupi poxije lopəł:
 – năŋ mănətti aŋśiti ar śirən.
 woxsarlԑ – kim.
 pupi poxije – kim.
 xɔt moxəłaja śi łărisaŋən. śi łărisaŋən.
 woxsarlԑ – joxi. pupi poxije – joxi.
 woxsar inmǫnti xirəm wusəł xuwat – kim.
 pupi poxije jǫrən juwəm śirəłən kuš śi wusa łoŋԑməł. ăn łԑpəł. śiw tăxərłəs.
 jełłi ăn mănəł. joxłi ăn wԑrətəł wurətti.
wut kǫrtən
 jԑŋk nɔpətti tiłəś ɔłŋitəmn łɔńś wԑra łołati pitəs.
 ošəŋ śirən kԑr ănt wԑrəntəs.
 imołti xătł kԑr jăma pɔtəs.
 ma tut jux pa pɔłt jux tałłʼəsəm.
 wułԑŋ ǫxəłn ajəłta mănłən. jełłi xuwa pitłən.
 śăłta. wante. kԑr pɔttijən jołn rɔma xǫn ɔməsłən.
 jajԑm piła xuł wełpəsłəti ăktəśsəmn.
 min jiłpi pǫn wantsəmn. xuł tǫsmən.
 jołn wułiłam jiłəp xuła nox amətsət.
 aŋkԑm xuł ԑpłəŋ xɔšəm jiŋk kawərtəs.
 tămiti sɔra tɔwi łuŋa jis.
 imołtijn łɔńś tăłəntak łołas.
 ma jajԑm piła wułi ławəłman kašəŋ ałəŋ łuŋta ńɔrəm xuwat xǫxətʼłʼəsəm.
 i ałəŋ ma jajԑmn ńɔrəma atełt wułi wantti kitsajəm. śi šǫšəmsəm.
 jăm kԑm xuw jăŋxsəm. sij xǫłsəm. xǫłəntijłłəm. măttirn. toxłəŋ xɔp sij simłəs.
 ma sɔra kurŋəłam joxłi xɔtԑm pԑła ԑsəłsəłam. wułiłam wośkəsłam.
 ma joxi joxətmԑmn toxłəŋ xɔp ił łatmał.
 wǫn opԑm pa ɔrtnԑŋԑm joxətsəŋən.
 muŋ nox śi amətsəw.
 łin jԑša kǫrtən muŋ piława wǫłłəŋən.
 m lɔzʼamɔw pɔsn.
jetn
 kǫrta imołtijn śi joxətsəm.
 tăł xătłət sɔra pătləłət.
 jetna śi juwԑməs.
 lampajew nox wuśitsəw.
 kǫrew ăłsew.
 mɔlśԑm nira nox ixətsəm.
 šăŋka jiti śi pitəs.
 xɔt ɔwew xǫləŋa wԑrsew.
 apəlԑmn ińśəsti śi pitsajəm.
 ma mołti śi potərtłəm.
 tǫx śɔs łuw mănti ińśməłłe.
 śiti tutԑmn lăp xǫrətsԑmn.
 potərtti katli juwmԑmn pa ił śi ołsəmn.
 a m sengepɔw
worŋa imi pa xălew
 xălewijen wǫłtałn lopəł. mɔrti muwa măntałn lopijł:
 “mɔrti muwi šiwəŋ śɔrəs măntԑmən. aj ewi ԑnməłti xănnԑxǫ. aj ewi kara at jił.
 aj pox ԑnməłti xănnԑxǫ. aj poxəł kara at jił.
 ma joxəttԑmən łuw šitəm ɔłŋəłən śi ńăxłəm ”.
 worŋa imijen pa loptał:
 “ma mɔrti muwa măntԑmən ewi tăjti nԑ ewi at ԑnməłtəł. pox tăjti nԑ pox at ԑnməłtəł.
 ma śi pɔłti pajn xǫłԑŋ kurijełam śi xɔšməłtəłəm ”.
 nԑpeka xănšəs t mɔldanɔw
ewԑŋən
 śi ewijeŋən wɔšn wǫnłtijłłəŋən.
 wǫn eweł xǫtmit klassn wǫnłtijł.
 aj eweł ńăłmit klassn wǫnłtijł.
 i eweł tur sijł šԑŋk jăm.
 apəlnԑŋəł pa xor xănšti tǫs.
 rutʼśəti łin joxi jăŋxłəŋən.
 wǫnłtijłti mărənən isa mărԑməłijŋən.
 kašəŋ łuŋ wɔńśəmot wɔńśi. toləx ăkətti jăŋxłəŋən.
 in tăm xor xănšti ɔməssəŋən.
 w n jernixɔwa ( amńa )
ewije wǫnłtijłti joxtəs.
 tăm ewije wǫnłtijłti ɔłəŋmit klassa tǫrəm łɔr ewəłt joxtəs.
 ăškɔlaja joxəttał wǫnta isa wǫntən wǫs.
 łiw jăm xuwn łɔr wɔš ewəłt wǫłłət.
 aŋkeł pa aśeł jukan wułet tăjłəŋən.
 in ewijem ńawrԑm tăjti nԑŋijenən ăškɔlaja tǫsi.
 ajłtijewa in ewije klassa łoŋəs.
 ma păsan xɔnəŋa ɔməssԑm.
 łuweła isa ośxuł. sԑmŋəł tiw toxi śi tǫtʼłʼəłłe.
 imołtijn kămn śi măšina sij simłəs.
 katʼajew nox śi łɔłʼəmtəs.
 išńi kiməła śi xătəməs.
 i išńi. pa išńi śi xǫxəł.
 in klassn wǫłəm ńawrԑmłam xołijewa łuw pԑłała wantłət.
 wantłeł. in ewi wԑnšəł isa atəm xorasəpa jis.
 paknəs.
 in ńawrԑmłamn śi pɔjkśəti pitsa: măšina ewəłt ał păł. śi măšina xoti kamn.
 rutʼśəti poraja jis. in ewi ma xośama wana jis. jămsijewa ma pԑłama wantəs. păsanən moj oł.
 isa wantsəłe.
 ma łuwti ińśəssԑm: “aŋken moj nԑmł.”
 łuw lopł: “moj nԑmł. aŋki śit aŋki śi ”.
 aśeł ɔłəŋn iśiti lopł.
 śiti ăškɔlajn ɔłəŋ xătłłał mănsət.
 w d jernixɔwa ( kasəm )
 – wuśa wǫła.
 – wuśa.
 – xołta năŋ mănłən.
 – ma jɔm wɔša mănłəm.
 – moj wԑrn năŋ śiw mănłən.
 – ma wǫnłtijłti mănłəm.
 – xota năŋ wǫnłtijłłən.
 – ma ońiwersitetn wǫnłtijłłəm.
 – xǫn năŋ kǫrtena pa mănłən.
 – ma tăłn kǫrtԑma mănłəm.
 – năŋ rǫt kǫrten wǫn moj aj.
 – ma kǫrtԑm aj.
 – năŋ kǫrtenən mir ar wǫł.
 – ăntǫ. mir šiməł.
pitłʼəpsi
 – tăta ołəm pɔtəm woj pulԑm xojən ałԑməsi.
 – wǫn śiśkijən ałԑməsi.
 – wǫn śiśken xołta mănəs.
 – wǫn śiśken wǫnta mănəs.
 – śi wǫnt xota wǫł.
 – śi wǫnt tutən łԑsi.
 – śi tut xota wǫł.
 – śi tut jԑrtən xǫrətsa.
 – śi jԑrt xota wǫł.
 – śi jԑrt muwa pošəs.
 – śi muw xota wǫł.
 – śi muw wǫn kewən ɔməssa.
 – śi wǫn kew xota wǫł.
 – śi wǫn kew aj ewileŋkeŋənən. aj poxleŋkeŋənən łajəm łoxətti tǫsi.
 – śi aj ewileŋkeŋən. aj poxleŋkeŋən xołta mănsaŋən.
 – łin łɔńśa rɔxańłəsŋən. jԑŋka rɔxańłəsŋən.
 – śi jԑŋken. śi łɔńśen xota.
 – śi jԑŋken. śi łɔńśen xătłən łołsa. tiłəśən łołsa.
 – śi xătłen xota.
 – śi xătłen nǫmən tota …
xɔŋra
 i puš susn min łǫxsԑmn wǫnta xuł wełti mănti noməs wԑrsəmn.
 śi susen wԑra iśki wǫs.
 łɔńś pa wԑra šiməł pitəs.
 min wełpəsłəti nԑrsa kǫrta mănsəmn. traktor jăŋxti jǫš xuwat.
 wakwus joxan xɔnəŋn jux ǫxtijn min wǫn piti toxłəŋ wɔj šiwałəsmən.
 łuw jux nǫxəs.
 min noməs ponsəmən śi wɔj wǫnta jăŋxti.
 śit piti xɔŋra wǫs.
 śiməś toxłəŋ wɔj pa muwən šiməł. muŋ muwewn tǫp wǫł.
 śi jupijn taməś wɔj ma ănt pa wantijłsəm.
 o pɔtpɔt ( kasəm )
aj wɔjleŋki ławəłłəm 
 aja wǫłʼłʼəmenən. ałpa xǫłłʼəsen aŋken jasəŋ: “oxijen sistama tăje. nox łʼoxite. śirn kamn aj wɔjleŋkijn łatła ”
 oxԑm łʼoxitła pa kim śi wuratłəm.
 śi łɔłʼłəm. łɔłʼłəm. nԑməłti wɔj ăntǫm.
 śiti pa ińśəsłəm: “i moj păta aj wɔjleŋki oxԑma ăn łatł.”
 w n jernixɔwa ( amńa )
łɔn wԑrti imi
 imԑŋən-ikԑŋən wǫłłaŋən. meń tăjłaŋən.
 meńəł tǫp jetna jił. pun wԑrti ɔłŋətəł.
 wǫntəp imełən ănt ԑsəłła.
 – jetən pun ał wԑra. – wǫntəp imeł lopijəł.
 łuw jasəŋa ănt xǫłəntəł.
 i jetən śi pun wԑrti imi joxtəs. amp šăš łɔn tǫs.
 – ja. łǫjəŋ. kăsłəmən. măta nԑŋԑmən ar wԑrəł.
 kăsłəmən ki kăsłəmən. – pakənman lopəs aj meń.
 pun wԑrti imi iśi kurəmən amp šăš łɔn wԑrsəłłe. kim ԑtłəs pa kukər tԑł łɔn tǫs. sɔrńeŋ aj an tǫs pun ponti.
 pun wԑrti imi xɔt wurkəm pa pԑləkən wǫs.
 meń kim ԑtəs. śiw mănəs pa łɔn wԑrti imen xɔt ɔwəł tuten ponsəłłe.
 joxi łoŋəs pa lopəs:
 – xɔten tutən śi ăłəm aj otłanən.
 in imi paknəs pa śi mănəs.
 śi măr aj meń mirəł wԑnšət wojən nԑrsəłłe. łuw wԑnšəł pa. sɔrńeŋ anijeł wut imi xośa suŋa ɔməssəłłe.
 łuw śiw pɔjəkśəs:
 – ał łołən ńăxxətłəw.
 ńăxxətəł ki. moxti wełła pa ńełła.
 meń ił ołəs.
 pun wԑrti imi jԑša wǫł. śi joxtəs.
 in mir łʼăxətti śi pitsəłłe.
 łʼăxətəs. łʼăxətəs. nԑmxojat ănt ńăxxətəs. kur pătiłał wojən nԑrsajət. aj meń oša ăn wԑrsa.
 suŋa anijeł wuti păł răxti. śăłta lopəs:
 – anijԑm śi kuš xăśəs.
 ma sămԑm śi sărməłsen. xǫnti năŋ sămen pa sărməłłԑm.
 śi mănəs.
 śi wԑr mănəs. jełłi wǫłti pitsət.
 tăła jis. pupi wɔxəłtəsət. jakti pitsət.
 meń nԑ ateł xɔtən xăśəs poxəł piła.
 kamən śaśeł imi satʼəł:
 – poxijen mijłe. pupi jak at wantəł.
 tur sijəł pa xorasəp.
 meńəłən ińśəsła:
 – ńałmen xoti wԑrsən.
 – ńałmen pɔtəm ǫmpija tǫxəmsԑm.
 poxijeł śi măsłe.
 ješa kuš wǫs. pupi jakti xɔta mănəs. uwəł kaməłta:
 – xiłen wusən.
 – xǫn wusԑm.
 pun wԑrti imijən śi tǫsi.
 ar xojatən pun wԑrti imi xɔta mănsət. łipijən ńawrԑm xɔłłəti sij.
 num pԑlək ewəłt tutən ponseł.
 in imi kim śi nawrəs. ńur tut pɔxəl.
 – i ńawrԑm păta łapət wǫnt łǫŋx tuta śi kuš łapətsəłłən. śăxa xǫnti xǫjəŋ jisəŋ tǫrəm tiwtijən. i sułtəm pa ał xătʼəł.
 in šɔp śi wurkəm kǫrt isa xołas.
[ atełt kǫrtən xăjəm ńawrԑməŋ imi ]
 ( jis potər )
 katra wǫłəm porajn jis potər śiməś wǫs.
 katra šǫkəŋ jis porajn wǫłmał [ śi wԑr ].
 mołti arat łuw kǫt joxłi. mɔsəŋ wetsɔt kǫt joxłi pԑła. mɔsəŋ million kǫt joxłi pԑła śiməś jis potrət wǫsət. păłtapəŋ jis porajn wǫntn wǫnt otət wǫłəm porajn.
 śiməś jis potər potərłəm.
 katra porajn. wanti. ńawrԑməŋ imi atełt kǫrtən ăn xăjła.
 ikeł wǫnta ki wǫntiti mănł ki. tiłəś măra. kăt tiłəś măra wǫnta ki mănł. tom jɔxəm ɔłəŋn moj tom jɔxəm kiməłn mătta rǫtnajł wǫł ki. imiłał śi ńawrԑmłał mojłałn śiw tǫłłał. śiw xăjijłəłłał łiw wǫnt jăŋxti. ikiłał wǫnt jăŋxti porajn.
 tom rǫtnałał xośi xăjijłajət moj pa. mɔsəŋ. akiłał wǫłłət.
 ji śԑmjajəŋ ikileŋki wǫnta mănti sɔntəməs – pa tăła jis. wanti. łaŋki kăntši mănti sɔntəməs.
 tiłəś măra. moj kăt tiłəś măra mănəs.
 imeł pԑła lopijł:
 – nin tăłaŋa. rɔma wǫłłəti. ńawrԑmłin piła jołn wǫłłəti.
 ( kăt moj xǫłəm ńawrԑm tăjł ).
 – wułiłin wǫłłət. – lopł.
 – łԑłi jԑrəmłəti ki. wułiłin ewəłt xorijəłłəti.
 imeł lopijł:
 – wǫłłəw. ăłnǫmła.
 ał pa wǫłłəw. xoti moj.
 łԑtot moj. xuł łԑtot moj ńoxi tăjłəw.
 ( ńań. ăłnǫmła. pa mołti śirn jɔša pawtijəłłət. łant tăjłət. ăłnǫmła. mołti śirn ).
 śiti śi xăjsəłłe. łuw pa śi ănśi wǫnta mănti xǫ. łaŋkija mănti xǫ. łaŋkija mănti xǫ tiłəś măra. moj kăt tiłəś măra.
 ǫxłəł łuweł tǫti kԑm porməsłał łԑłtəs. jɔxłał śi xăjsəłłe.
 taŋxa śi xăśsət. łuw wǫnta mănti xǫ śi măns.
 łaŋki iśi mołti muwa mănijəłłət. śiw măns. katra porajn iśi. iśi jełišək. xota łaŋkԑŋ muw.
 kǫt. wanti. ar śirn wǫł – moj tăxijn łaŋki wǫł. moj tăxijn pa ńoxəs wǫł. moj woxsar wǫł. – iśi ar śirn wǫłłijəłłət kǫtn.
 łaŋki măta muw jir xośa wǫłłijł. śi muw jira. łaŋki wǫłti muw jira ikeł śi măns.
 łuw jɔxłał śi xăśsət jołn.
 jɔxłał xăśsət.
 śi wǫsət. taŋxa. śi wǫsət.
 imołtijn tăł kutəpa jis śiti.
 ikeł. taŋxa. joxətti wana poraja śi jis. ăłnǫ. wana śi jis. wǫnt ewəłt joxətti poraja jis.
 imołtijn ńawrԑməł. imołti jetn. kuł jetna juwəm artn. ńawrԑməł śi xɔłłəti pitəs.
 moj kăšaŋa jis. moj xoti jis – isa ošł ăntǫ.
 in imi otšama ăł jił. ńawrԑməł kuš wołitłəłłe.
 a katra porajn. śi šǫkəŋ jis porajn. ńawrԑm – tǫp pătləł – śi. kamn jontti xǫn esəłłajət. imoxti joxi śi partəmłajət.
 – joxi łoŋati.
 kamn wǫnt otət jăŋxłət śi porajn. ńełłajət ńawrԑmət. wǫnta tǫłijət ji ńełłajət wǫnt otətn.
 śiməś wǫłəpsi wǫs katra porajn.
 ( in śi wǫłəpsen śăxa pa joxtantł joxłi pԑła.
 śi wǫłəpsen jukana in wǫłəpsew śi pitł. in śi oša śi śăxa pitłəw in tăm jisn.
 tăm jisen śiti śi mănł ).
 śi. ńawrԑməł śi xɔłłəł. kuł jetn kuš wołitłəłłe. isa ăn wołijł. śi xɔłłəł.
 imołtijn śi. kamn mołti xoplԑməti śi pitəs.
 xoplԑməti pitəs. in pawuška ńawrԑməł piła jołn śi paknəs.
 śi paknəs. taŋxa.
 imołtijn ɔw pԑlka śi mԑnԑməsi.
 śi porajn xɔt ɔwijełał. łԑł xɔt ɔwijet wǫsət.
 ɔw pԑlka mԑnԑməsi. punəŋ mołti wǫnt iki śi joxi śi łoŋəs.
 łuw moj kăt. moj xǫłəm mԑtra păłat iki.
 joxi łoŋəs pa. in ɔwən joxi ăn łԑpəs – in katra xănti xɔt ɔwijet ajət. wanti.
 ɔwšǫpłał mojłałn łipija śi păśərməsłe.
 in imi – wǫnt ot joxi łoŋəs pa – paknəs pa lopijł:
 – mănti kim esłe ja. łԑtot kăntši. łԑpəŋn łԑtot kăntši jăŋxłəm.
 ( xănti jasəŋn łuw. wanti. lopəs: in tomi. wǫnt otł pԑła lopəs ).
 łԑtot kăntši kim ԑtəs. śăłta in ɔw ješa xǫlašək wԑrtəmtsa.
 xănti jasəŋ in wǫnt otł. taŋxa. xǫł. ăłnǫmła. mołti wurn.
 in łԑtot łԑpəŋa kim ԑtməm śirəłn. kim pitəs pa ńarkurti mojn śi xǫxəłməs.
 kǫrt wanən wǫs łuw.
 ( in mołxa. wanti. mǫnti śi potərtsəm.
 katra porajn ikiłał wǫnta mănłət ki. śi rǫtnałał xośi pa jɔxłał śiw tǫti mɔsł. śiw xăjti mɔsł śi păłtapəŋ jis porajn ).
 in śi kǫrta. kǫrta ara-šiməł łuw wԑrsta wǫs. łuw wułi măršəp wǫs. moj šiməłšək wǫs.
 śi xǫxəłməs. taŋxa. ńarkurti.
 ńawrԑmłał śi xăśsət ăłnǫmła. mătta ńawrԑməł moj pănən tǫsłe.
 kǫrta tǫp joxtəs. tǫp joxi pitəs. śi tutəŋ ɔw tǫp mԑnԑməsłe. in rǫtnajł xɔta joxi pitəs. śix śi răknəs. – śi paknəm ruwəłn śi.
 in tota pa in xɔtn wǫłəm jɔxən pa wuti śi sǫxtəm.
 wuti sǫxtəłi – kurłał isa pɔtəmət.
 xɔšməłtłajət 
 kurłał xɔšməłtłajət. isa potər ošł ăntǫm. pakənmał in imi.
 śiti xołti in moj ošł wǫł: wanti. kǫrt ewəłt jis. moj wurn mănłət in xɔtəŋ jɔxłał.
 ńawrԑmłał. śi wǫłeł. ńawrԑmłał ăntǫmət.
 ăntǫmət. atełt joxtəs.
 in łuw uŋłəł puntši wǫnta isa at măr. at măns.
 ałəŋa juwəm artn wełśi potərtijəłti pitəs.
 lopł: śiti. śiti.
 – wǫnt otn joxətsajəm pa kim ԑtməsəm pa. śi xǫxəłməsəm jǫrԑm tărməm kԑmn.
 in jǫxət xătł in ałəŋa jił pa. ǫxəł wułi kirłət pa. śiw śi mănłət. kǫrtła mănłət pa …
 măttirn. ńawrԑmłał sǫłłał ( in śoxalԑŋ xɔt. katra jisn śoxalԑŋ xɔt ) put-jux. put ixtijəłti. put-juxət šǫpa wǫłłət. wǫłłət.
 śi put-juxa sǫłłał isa śiw jowərtəmət. ńawrԑmłał. wanti. ńełtəmət wǫnt otətn.
 śăłta śi. śi wԑr śi. śi xołas.
 ikeł. ikeł pa joxətti poraja śi jis. ăłnǫmła. wǫnt ewəłt. ji-kăt tiłəś jăŋxəs pa. moj ji tiłəś jăŋxəs.
 joxtəs pa śi. in ńawrԑmłał ăntǫmət.
 imeł ja wǫł: in imeł. wanti. łiłəł ԑtəm wԑr. ԑsłəm wԑr śit păta. potər. potər połś jełi tǫti păta.
 xǫnti xuw tǫrəm jełłi ɔməsł. wan tǫrəm jełłi ɔməsł. potər połś jełłi pԑła potərtijəłti păta. śi wǫn xănnԑxǫ śi xăjsa.
 a łuw ki. łuw ki. wanti. wǫnt otn jɔša pawətsa. potər jełi mănti śirł ăntǫm wǫs. ji nԑməłt śir ăntǫm wǫs.
 in ńawrԑmət. wanti. ăn nǫmti ńawrԑmət moj potərtti wus [ tăjłət ], kuš xăjsajət pa.
 śi păta wǫn xănnԑxǫ kim śi ԑsəłsa. nԑman ԑsəłsa. potər jełłi potərtti păta.
 śi. śiməś wǫłəpset śi imołtijn wǫsət: pa śi. wԑr śiti saxət śi wǫs.
 pa śi. śit jupijn pa moj śiti xănnԑxǫ xăjła.
 ikeł wǫnta mănł ki. pǫn wantti mănł ki. moj śiti xănnԑxǫ atełt xăjła – śi rǫtnajł xośi toxi śi tǫłi. śi.
 potrəł śiw śi soxnəs. śi.
šɔwərlԑ
 šɔwərlԑ pԑsəł łԑtał sa torpəł pԑsəł tijən waśsa.
 tut xośa mănəs.
 tut pԑła lopəł:
 – pԑsłi paj wuśԑme.
 – pԑsłi paj moj nur wԑrəs.
 – pԑsłi łԑsəm. torpԑm waśsa.
 – śit năŋ amp ńełen.
 jiŋk xośa mănəs pa lopəł:
 – tut xǫrte.
 – tut moj nur wԑrəs.
 – pԑsłi paj ăn wuśitəł.
 – pԑsłi paj moj nur wԑrəs.
 – pԑsłi łԑsəm. torpԑm waśsa.
 – śit năŋ amp ńełen.
 šɔwərlԑ wǫn jiŋk wɔj xośa mănəs pa lopəł:
 – jiŋk joxi jańśe.
 – jiŋk moj nur wԑrəs.
 – jiŋk tut ăn xǫrətłəłłe.
 – tut moj nur wԑrəs.
 – tut pԑsłi ăn wuśԑməsłe.
 – pԑsłi paj moj nur wԑrəs.
 – pԑsłi łԑsəm. torpԑm waśsa.
 – śit năŋ amp ńełen.
 šɔwərlԑ ńɔłəŋ-jǫxłəŋ ikԑŋən xośa nawrəs.
 lopəł:
 – wǫn jiŋk wɔj wełałən.
 – wǫn jiŋk wɔj moj nur wԑrəs.
 – jiŋk wɔj wǫn jiŋk ăn jańśəł.
 – jiŋk moj nur wԑrəs.
 – jiŋk tut ăn xǫrətəł.
 – tut moj nur wԑrəs.
 – tut pԑsłi paj ăn wuśitəł.
 – pԑsłi paj moj nur wԑrəs.
 – pԑsłi łԑtԑm sa torpԑm waśsa.
 šɔwərlԑ wɔjleŋkeŋən xośa nawrəs.
 aj wɔjleŋkeŋənən šałʼԑməsi. ńɔł păsət łortti xǫxəłməsŋən.
 ikԑŋən wǫn jiŋk wɔj wełti wutʼśijəłsaŋən.
 wǫn jiŋk wɔj jiŋk jańśԑməti artaśəs.
 jiŋk nox ԑptəmtəs. tut xǫrətti năptəs.
 tut nox połətəs. pԑsłi pitəmsa.
 šɔwərlԑ păł tijəł pa tɔlan pătiłał isa śǫŋxitsajət.
sɔrńi łɔw
 i ikileŋki wǫs. ewije tăjəs.
 xuw wǫsŋən. wan wǫsŋən. imołtijən jetən ikileŋki eweł pԑła lopəs:
 – ewijԑm. oxԑm wante.
 eweł ox wantti pitəs. sɔrńeŋ sԑnije šiwałəs.
 – aśa. tăm sԑn ma połətłԑm.
 – ał połte. – aśeł lopəs.
 – aren jeł mănəł. mɔńśen jeł mănəł.
 eweł jasəŋa ăn xǫłəntəs. śi połətsəłłe.
 in sԑnəł sɔrńeŋ łɔwijewa jis.
 aśeł lopəł:
 – ja. xoti wԑrła. tăm łɔwen nԑm at wǫł: sԑn ewəłt tiwəm – sԑn łɔwije. tewtəm ewəłt tiwəm – tewtəm łɔwije.
 nԑməł xojən wǫjətła. śi xojata tinłi nԑ tinəŋ ewԑm śi măłԑm.
 ješa wǫs. mɔj jɔx joxətti pitsət.
 śi nԑm pirəłət. pirəłət. isa ăn wǫjətłət.
 śiti pirəsteł kutən kaməłta łoŋəs i sułt păłat xola-mali. oxəł kušəm łowat.
 in ot lopəł:
 – ja-a-a.
 xojən ăn wǫłi łɔwen nԑm: sԑn ewəłt tiwəm – sԑn łɔwije. tewtəm ewəłt tiwəm – tewtəm łɔwije.
 in iki śi paknəs pa xołta măntał wǫł.
 eweł śi ałʼsəłłe.
 eweł jiw xɔłłəp xɔłłəł. ăs xɔłłəp xɔłłəł.
 in xǫjəł pԑła lopəł:
 – năŋ măna. ma năŋ jupenən jiłəm.
 i sułt păłat xola-mali śi mănəs.
 łɔwijeł kǫśa nԑŋəł pԑła lopəł:
 – ma ǫxtԑma łԑła. ma nox pǫrłəłəm.
 łiwԑm. kurłam tonti śuŋkarijən mԑtšałi. jołta ńǫxəłti pitłajən. śăłta mołti pirəłən ki. pirəja.
 łɔwəła łԑłəs. nox pǫrłəsŋən. jołta śi ńǫxəłła. pa kunšԑmałi – tonti răknəł.
 śiti śi xăśəs.
 łɔwəł pǫrłəs ԑtərŋən-păłəŋŋən numpija.
 mănəs. mănəs. xɔn wɔšəła joxtəs.
 ił ԑsłəsəs.
 łɔwəł lopəł:
 – tăta wɔš wǫrt iki xǫłəm poxəł piła wǫł.
 śiw łoŋa. łapətłajən-jańłśəłijən.
 ołti pitłən. tăxtijən łԑrməłłajən. năŋ oxəŋ ɔłŋəł iłłi łԑrməłte.
 mănət kuł juxa ał jire. aj torn. aj wanšija jiriłe. nԑmxołti ăn mănłəm.
 in nԑ joxi śi łoŋəs.
 šɔp. łapətsa-jańłśəsi. ołti pitəs. tăxteł ox ɔłəŋ kur pԑła ponsəłłe. śiti ołəs.
 oša śi wԑrsa. nԑ wǫłmał.
 wɔš wǫrt iki poxən imija wusi.
 xuw wǫsŋən. wan wǫsŋən. ikeł łałʼa łeśətsa. imeł łɔw pănən tǫsłe.
 imełən taŋsa:
 – łɔwԑm kuł juxa ał jire. aj torn. aj wanšija jire.
 ikeł mănəm jupijən aj poxije tăjəs.
 śi ajkeł wԑrti mitxǫ ikeł xośa łeśətsa.
 nԑpek kitsət:
 “năŋ mănmen jupijən imen tăjəs aj poxije.
 i wԑnš puŋəłən – tiłəś. i wԑnš xɔnəŋən – xătəł.
 mitxǫ śi mănəs. măntał. sati ił muw wusa laknԑməs.
 măttirən i sułt păłat xola-mali tut ăłman ɔməsəł.
 – tăxa. xołta mănłən. moj tăjłen – tiw mije.
 ăn ki măłen – wełłԑm.
 in iki nԑpekəł măsłe.
 nԑpekəł łuŋətsa. šuka mănšəsi pa nԑpek xănšsa:
 “năŋ mănmen jupijən imen aj amp pošəx tăjəs ”.
 śi nԑpekəł piła toxi joxtəs.
 kǫśajłən łuŋətsa pa joxłi xănšsa:
 “amp pošəx kuš at wǫł. ma joxəttԑm wǫnta nԑməł xołti ał tuwałən ”.
 mitxǫ joxi mănti pitəs. nǫməsəł:
 “ma pa tăxi ewəłt mănłəm ”.
 pa tăxi ewəłt mănəs. tǫp rɔman ił rɔxńԑməs.
 in ikeł ńăxman łɔłʼ.
 – mije nԑpeken. śi wełłԑm.
 pa śi măsłe.
 in xola-mali łuŋətsəłłe pa šuka mănšəsłe.
 pa nԑpek xănšəs:
 “imԑm. poxԑm jira wɔšətałən. wana ał ԑsłałən ”.
 mitxǫ śi joxi mănəs.
 nԑpekəł akeł ikijən łuŋətsa.
 śi pakənsət.
 šałʼ. meńəł šԑŋk jăm. pa xoti wԑrłeł. śi jira łeśətseł.
 poxəł poxła lukԑməsłe. mԑt jăm soxłał łǫmtəs pa. xołta sԑmŋəł kăłsaŋən. śiw šǫšməs.
 wɔš wutpija joxtəs. łɔwijeł nǫməłməs.
 imołtijən śi ԑtəs wǫn jux šǫpəł piła. ikełən. ałpa. kuł juxa jirəłəm.
 łɔwijeł lopəł łuweł:
 – năŋət tǫti śɔm ăn tăjłəm. xonԑm pԑlki ewte pa śiw łoŋa. mołtija pirəłən ki. pirəja.
 łɔwijeł xon łipija łoŋԑməs. lăp śi mănəs.
 nox wԑrłəmałən sɔrńeŋ xɔtən wǫł. poxijeł xǫxətʼłʼəł pa uwəł:
 – aŋka. aśԑm joxtəs.
 išńi ewəłt kim ăŋkərməs. măttirən. i sułt xola-mali xătətłʼəł xɔt łaŋəłən.
 ałti keši ałԑməs. ɔw pušsəłłe pa uwtəs.
 – juwa. tiw łoŋa.
 in xǫ oxəł joxi mԑtšəsłe. ałti kešijən šǫpa sewərməsi.
 śăłta kim ԑtəs. wǫn tut tăxəs pa in kułʼ śiw wośkəsłe:
 – nԑməłxǫnti pa tăm muwən śiməś kułʼ ał tiwəł.
 śi jupijən wantłəłłe: jǫš xuwat łuw ikeł xɔłłəman jił.
 joxi ikeł wɔxsəłłe. jămaśsaŋən pa jełłi wǫłti pitsaŋən.
sɔrńԑŋ łajəm
 otšam iki joxan xɔnəŋa xɔt ɔməsti mănəs.
 xɔt wԑrtał săxət łajməł jiŋka tărəptəsłe.
 otšam iki ɔməsəł pa łajməł wuti ośmarəł ăntǫm.
 imołtijən jiŋk ɔjka jiŋk iłpi ewəłt nox ԑtəs pa lopəs:
 – moj năŋ. iki. xɔłłəłən.
 otšam iki lopəs:
 – łajmԑm jiŋka wǫtšəsəm.
 jiŋk ɔjka jăŋxəs pa sɔrńԑŋ łajəm tǫs.
 – năŋ łajmen.
 – łuw lopəs.
 iki lopəs:
 – ăntǫm. tăm ma łajmԑm ăntǫ.
 jiŋk ɔjka śԑlwox ԑłəp łajəm tǫs ikija.
 in xǫjəł lopəs:
 – ăntǫ. tăm ma łajmԑm ăntǫ.
 jiŋk ɔjka tǫs ɔsa łajəm.
 iki lopəs.
 – tăm ma łajmԑm.
 jiŋk ɔjka ikija xǫłəm łajmət mɔjłəsłe: sɔrńԑŋ. śԑlwox ԑłəp pa ɔsa.
 iki joxi mănəs pa kǫrtəŋ łǫxəsłała lopəs:
 – ma jiŋk ɔjkajən xǫłəm łajəmən mɔjłəsijəm.
 i łǫxəs lopəs:
 – ma pa mănłəm. mɔsəŋ. ma jiŋk ɔjkajən xǫłəm łajəmən mɔjłəłijəm.
 śiti śi joxan xɔnəŋa mănəs pa jux sewərti pitəs.
 sewrəs. sewrəs pa nԑman łajməł jiŋka wośkəłłe.
 śăłta xɔłłəman ɔməsəł. łajməł nox wuti ośmarəł ăntǫm.
 śăłta jiŋk ɔjka łuw xośeła joxtəs pa ińśməs:
 – moj năŋ xɔłłəłən.
 ikilԑ lopəł:
 – łajmԑm jiŋka tărəptəsəm.
 jiŋk ɔjka sɔrńԑŋ łajəm tǫs pa ińśməsłe:
 – tăm năŋ łajmen.
 ikilԑ lopəł:
 – tăm łajəm ma łajmԑm. mije tiw.
 jiŋk ɔjka lopəs:
 – tăm năŋ łajmen ăntǫm.
 śăłta jiŋk ɔjka iłpija mănəs.
 ikilԑ joxan xɔnəŋən jetən wǫnta ɔmsəs. tǫp jiŋk ɔjka pa ănt joxtəs.
 śăłta ikilԑ xɔłłəman joxi śi mănəs.
wułi kănši jăŋxsəw 
 jԑŋk pɔtəm jupijn as pɔtti tiłəś šǫp kԑmn kurn mănsəw. ma pa jajԑm. aśew ǫxəłn wułiłəw kănši.
 ɔłəŋ xătł mănsəw niməłn. tăł kǫrtew wǫnta.
 śăta šaj jańśsəw. jԑša rutʼśəsəw.
 śăłta mănsəw jełi wɔš joxan xuwat. joxətsəw aj wɔš joxan ɔwa.
 śăta rutʼśəti ɔmsiłəsəw.
 śăłta jełi mănsəw. isa xătł măr mănsəw wǫn xiš tămpija. śăta śi pătləsijəw.
 xɔłmԑsti śi ɔməssəw.
 tut jux sewərsəw. šaj kawərtsəw.
 nuw sewərsəw ollɔta.
 ošəŋ ănt pa ołsəw. iśki at wԑrs.
 ałəŋaja tǫp nowija wosxəmtəs. imoxti nox kiłsəw. sɔra šaj jańśsəw. śăłta pănta śi pitsəw.
 mołti kԑm mănsəw. wǫjətsəw katra śăxər.
 śi śăxrət tuwman isa mănsəw.
 imołtijn wǫn xiša joxətsəw. śăłta pa mănł sɔjəm.
 wułiłəw xǫn šiwałəsəw. łiw śi śorəmsət.
 jԑša wɔšitsəłəw wułiłəw. pɔxla ăkətsəłəw. šaj kawərtsəw. šaj jańśsəw. jełłi ɔłŋitsew.
 ńǫrəm xuwat mănsəw.
 jăm wǫs. ǫxəł tăjsəw. aśew sirija kăr tuwman mănəs.
 joxətsəw łuŋ kǫrtew wǫnta. śăta wułiłəw ara mănsət. wutʼśijłsəw pǫšasa łoŋəłti.
 śăłta jełłi mănsəw ńǫrəma. mănsəw ńǫrəm soxənti wǫnta. śăta pitsəw jɔxəma. mănsəw aj wɔš joxan pԑła.
 jԑša xăśəs tăł kǫrt wǫnta wɔš joxan.
 śăta wułiłəw pɔxla ăkətsəw pa śăta xăjsəłəw at măra.
 muŋ kǫrta mănsəw xɔłti.
 kǫrta joxətmewn pătləsijəw.
 joxətsəw. jiŋki soxłew sɔrəłti ixətsəłəw. šaj jańśsəw pa śi ołsəw.
 ałəŋaja šaj jańśsəw. taśew pԑła śi mănsəw.
 joxətsəw. taśew pɔxla ăkətsew.
 aśew kăr tǫti śi ɔłŋitsəłe. muŋ pa jołta wɔšətman niməłn mănsəw.
 jăm kԑm jełta tăł kǫrtew moxti mănsəw ńǫrəm xuwat muŋ kǫrtew wǫnta.
 xătł kutəp kԑmn kǫrtewa joxətsəw.
 śăta wǫs pawel maksimovitš.
 joxətsəw. šaj jańśsəw. jԑša rutʼśəsəw. śăłta kim mănsəw wułi katəłti.
 muŋ iśi ǫxəł wułi katəłsəw. aśew wɔš joxan kǫrta jăŋxəs jeł-joxi.
 pawel maksimovitš łuw kǫrtəła mănəs wǫn ruwaja.
 śiti muŋ jăŋxsəw xǫłəm xătł wułi kănšman.
 f mɔldanɔw ( wut wɔš )
xotisa kuśar šănšəł păntəŋa jis.
 mɔjpər pa kuśar katra porajən wǫsŋən łǫxsəŋa. kuśar mɔjpərən jiwewija ałśəsi. a mɔjpər kuśar păta jiwpoxa wǫs.
 łin šԑŋk łǫxsəŋa wǫsŋən. i łԑtot łԑsŋən. i ǫŋxən ołsaŋən.
 imołtijən. i jetən mɔjpər pa kuśar aj jiŋk jǫrəm xɔnəŋən ɔməssaŋən.
 mɔjpər jiŋk jǫrəm xośa xuł wełpəsłəs.
 jiŋkən mănti xułət katəłłəłłe pa wuti wośkəłłe.
 śăłta śi xułłał łԑwman ɔməsman mɔjpər kuśar pԑła potərtti pitəs.
 – min tămiti łǫxsəŋa wǫłłəmən. a kutԑmənən jăxa ănt răxłəmən.
 năŋ aj. ma werti rǫpatajԑm năŋen wԑrti xoti łɔł.
 śiti wuti xuł katəłti wԑr.
 năŋ kuš xoti juwa. nԑməłti xuł jiŋkən ănt katəłłən.
 śit tompijən năŋ otšam. tǫx wԑrət ošəŋa ăn wǫłłən.
 kuśar joxłi pԑła wura wɔrtti pitəs.
 łuw iśiti ar wԑr lopəs. mătajət mɔjpərən wԑrti ănt xɔšsajət.
 jăma wǫłəm kăt łǫxəs wԑra wuraja śi xɔjsaŋən.
 mԑt jǫxət kuśar lopəs:
 – moj min nărtama wura wɔrtti pitłəmən.
 mołti i wԑr ɔłəŋən wuraś wԑrłəmən pa śi porajən oša jił. măta xojəmən mԑt nomsəŋ.
 năŋ śirenən ałəŋən xătəł moj tăxi ewəłt ԑtəł.
 mɔjpər wanłtəsłe tǫsa. moj tăxi ewəłt xătəł ałəŋ porajən ԑtłʼəł.
 śi porajən kuśar iwołap lopəs. mătte xătəł ԑtəł janas tăxi ewəłt. pa wanłtəs tiłəś atłałən ԑtti tăxi pԑła.
 xotisa oša wԑrła. măta xǫjən tǫsa lopəs.
 kuśar pa mɔjpər noməs wԑrsaŋən at xuwat ɔməsti pa sԑmən šuwałəti. măta xojən śirən wԑr wǫł.
 mɔjpər ɔmsəs xătəł ԑtti tăxi pԑła. a kuśar ɔmsəs tiłəś ԑtti tăxi pԑła.
 śiti śi ɔməsłaŋən.
 pătlam ata jis.
 isa muw sijłi pitəs.
 toxłəŋ wɔjət pa arsər śiśket łǫjti wԑreł nox wołitseł.
 kuśar nԑman lopəs. mătte xătəł łuw šăšəŋ tăxԑł ewəłt ԑtəł.
 łuw noməs wԑrəs mɔjpər łԑpəłti.
 a mɔjpər jăma wǫsłe. moj tăxi ewəłt xătəł ԑtəł. pa łikaśman ɔmsəs:
 “xołnapa. otšam kuśar ma piłԑma wuraś wԑrəł. intəm ma łuweła wanłtəłԑm. xoj nomsəŋ ”.
 imołtijən kuśar ɔmsəm pԑləkən wǫnt jux tijət saj ewəłt tiłəś nox ԑtti pitəs.
 tǫrəm xărijən păłəŋ isa ăntǫm wǫs pa śit păta pătlam atən ńur nowija juwԑməs.
 kuśarlԑ uwtəs:
 – wante. wante. mɔjpər iki. xătəł. ma lopəm śirԑmən śi ԑtəs.
 mɔjpər śiwełt ăŋkərməs pa wantəł: xătəł šǫp śi śăłta ԑtmał.
 łuw šԑŋk łikəśəs kuśar lopəm jasŋəta.
 mɔjpər iki kuśar katłəmti wutʼśijəłsəłłe. tǫp kuśar jeł nawərməs pa łuw šăšəłən wet pănt kunšət ewəłt xăśəs.
 śi wuš ewəłt mɔjpər pa kuśar łikəśsaŋən pa łǫxsəŋa ănt wǫłłaŋən.
 a mɔjpər kuš păntət kuśar šăšən xołna wǫłłət. kuśar šăšəłən nowi păntət tăjəł.
śempər kew
 i xǫ jiwewełna wǫłłaŋən.
 xuw moj wan wǫsŋən. i xătła jis. ałəŋa nox kiłəs jiwpoxəł.
 łԑsŋən-jańśsaŋən. xăra mănəs.
 xuw moj wan jăŋxəs. jetən joxi joxtəs. łaŋki wełəs. ńoxəs wełəs.
 oxłən-sԑmłən montəłməsŋən. ił ołsaŋən.
 ałəŋa nox kiłsaŋən. łԑsŋən-jańśsaŋən.
 jiwpoxəł pa xăra mănəs.
 xuw moj wan jăŋxəs. jetən joxi joxtəs. ńoxəs wełəs. i łaŋki wełəs.
 jetna jis. oxłən-sԑmłən montəłməsŋən. ił ołsaŋən.
 i xătła jis.
 jiwpoxəł xăra mănəm jupijən jiweweł ɔməstał kaša i xǫ łoŋəł.
 joxi łoŋəs. wuśa wԑrəs.
 – ma oxԑm kănše.
 i nԑŋəłən oxəł kănši pitsa.
 xuw moj wan kănšsəłłe. i nԑŋəł lopəł:
 – šiməłna jiwpoxԑm joxətəł. joxi măna.
 i xǫjəł nox łɔłʼəs. kim tǫp ԑtəs. jiwpoxəł joxtəs.
 jiwpoxəł joxi łoŋəs.
 – xɔten sԑmətəł-păłətəł.
 jiwpoxəł šiməł kăntaśəs. łԑsŋən-jańśsaŋən. ił ołsaŋən.
 ałəŋa nox kiłsaŋən. jiwpoxəł xăra mănəs.
 jiwpoxəł xăra mănəm jupijən nԑməłti xuw ănt wǫs. iśi xǫjəł pa joxtəs.
 joxi łoŋəs pa nԑŋəł pԑła lopəł:
 – oxԑm kănše.
 i nԑŋəłən oxəł kănši pitsa.
 xuw moj wan kănšsəłłe. i nԑŋəł lopəł:
 – kiła. joxi măna.
 jiwpoxԑm joxətəł. łʼawətti pitəł.
 łuw nox łɔłʼəs. kim tǫp ԑtəs. i jiwpoxəł joxtəs.
 jiwpoxəł joxi łoŋəs. šiməł kăntaśiłəs.
 łԑsŋən-jańśsaŋən. ił ołsaŋən.
 ałəŋa nox kiłsaŋən. jiwpoxəł xăra mănəs.
 jiwpoxəł xăra mănəm jupijən iśi xǫjəł pa śi joxtəs.
 joxi łoŋəs. i nԑŋəł pԑła lopəł:
 – mănłən – tǫłԑm pa ăn mănłən – tǫłԑm.
 oxԑm kănše.
 oxəł kănši pitsa. i nԑŋəł lopəł:
 – łɔłʼa. nox măna.
 jiwpoxԑm joxətəł. łʼawətti pitəł.
 i xǫjəł nox ănt łɔłʼəs.
 śiti kănštał kaša jiwpoxəł joxtəs.
 jiwpoxəł joxi łoŋəs. wԑŋəł piła wuśa wԑrłaŋən.
 wԑŋəł piła wuśa wԑrłaŋən pa upəł pԑła lopəł:
 – jiwewen mije. ał mije – ma pănən tǫłԑm.
 jiwpoxəł lopəł:
 – xoti wԑrła.
 łuw kašəł wǫł. at mănəł.
 ma łuwət ănt katəłłԑm.
 i xǫjəłən tăŋrԑməsi-păśrԑməsi. śԑpa xɔjəłsa.
 śitəłən kim ԑtəs. joxi mănəs.
 łuw kǫrtəła joxtəs. łuw wɔšəła joxtəs. xɔtəła łoŋəłsəłłe. śԑp ewəłt imeł lawԑməsłe. xɔt xăra juwətsəłłe.
 łowatteŋ nԑ łowattełən łɔłʼəmtəs. păłatteŋ nԑ păłattełən łɔłʼəmtəs.
 śiti wǫłtan-xɔłtan kaša imeł poxlԑ tăjəs.
 poxleŋkeł xătəł sorən ԑnməł. xătəł mesən ԑnməł.
 xǫxətʼłʼəti łowattija jis.
 aŋkełən ɔntəpən jɔntsa.
 ɔntəpa wǫłtəsi poxəł ńoxłəs. ɔntəp kătna tɔxnԑməs.
 ɔjkajəł joxi łoŋԑməs. imeł sԑŋkti-wełti pitsəłłe.
 – jiwłap-ăsłap pox-ewi.
 ma ewəłtԑma tăjəm poxen ki wǫs. śiti xǫn nԑrijəs.
 aśełən jux ɔntəpən wԑrsa.
 jux ɔntəpən wԑrsa. aŋkełən jux ɔntəpa wǫłtəsi.
 jux ɔntəpa wǫłtəsi. poxəł ńoxłəs. jux ɔntəp kătna tɔxnԑməs.
 ɔjkajəł joxi łoŋԑməs. imeł sԑŋkti-wełti pitsəłłe.
 – jiwłap-ăsłap pox-ewi.
 ma ewəłtԑma tăjəm poxen ki wǫs. śiti xǫn nԑrijəs.
 aśełən karti ɔntəpən wԑrsa.
 karti ɔntəpən wԑrsa. aŋkełən karti ɔntəpa wǫłtəsi.
 karti ɔntəpa wǫłtəsi. poxəł ńoxłəs. karti ɔntəp kătna tɔxnԑməs.
 ɔjkajəł joxi łoŋԑməs.
 – jiwłap-ăsłap pox-ewi.
 ma ewəłtԑma tăjəm poxen ki wǫs. śiti xǫn nԑrijəs.
 sԑŋkti-wełti pitsəłłe.
 śiti wǫłten-xɔłten kaša poxəł xǫxətʼłʼəti łowattija jis.
 xǫxətʼłʼətał kaša i xătła jis. wɔš tԑł jɔx. kǫrt tԑł jɔx śempər kew potalijən jontłət.
 – łapət ńoxəs păłat wǫrt tăjəm pox. muŋ śempər kew potalijən jontłuw.
 muŋ śempər kew juwətłew. năŋ katłe.
 śempər kew juwətsa. łuw katəłsəłłe.
 – na. intăm ma joxłi juwətłԑm.
 śempər kew joxłi juwətsəłłe. kǫrt tԑł. wɔš tԑł jɔxłał i pԑlkəł pănən tǫsi.
 śitəłən joxi łoŋԑməs. oxəł-sԑməł montəłməs. ił ołəs.
 ałəŋa nox kiłəs. kim ԑtəs.
 jɔxłał śempər kewən jontłuw.
 – łapət ńoxəs păłat wǫrt aj pox. śempər kewən jontłuw.
 muŋ juwətłew. năŋ katłe.
 śempər kew potali juwətsa. łuw katəłsəłłe.
 śempər kew potali joxłi juwətsəłłe. kǫrt tԑł. wɔš tԑł jɔxłał i pԑlkəł pănən tǫsi.
 śitəłən joxi łoŋԑməs. oxəł-sԑməł montəłməs. ił ołəmtəs.
 aśeł joxi łoŋԑməs. imeł sԑŋkti-wełti pitsəłłe.
 – jiwłap-ăsłap pox-ewi.
 ma ewəłtԑma tăjəm poxen ki wǫs. śiti xǫn nԑrijəs.
 kǫrt tԑł. wɔš tԑł jɔxłał i pԑlkəł isa wełsəłłe.
 śitəłən łuw ałəŋa nox kiłəs. kim ԑtəs.
 kim ԑtəs. kǫrt tԑł. wɔš tԑł jɔxłał śempər kew potalijən jontsət.
 – ja. xoti łapət ńoxəs păłat wǫrt tăjəm pox. śempər kewən jontłuw.
 muŋ juwətłew. năŋ katłe.
 śempər kew potali juwətsa. łuw katəłsəłłe.
 joxłi juwətsəłłe. kǫrt tԑł. wɔš tԑł jɔxłał i pԑlkəł pănən tǫsijət.
 śitəłən joxi łoŋəs. oxəł-sԑməł montəłməs. ił ołəs.
aśeł joxi łoŋԑməs.
 – jiwłap-ăsłap pox-ewi.
 ma ewəłtԑma tăjəm poxen ki wǫs. śiti xǫn nԑrijəs.
 kǫrt tԑł. wɔš tԑł jɔxłał isa wełsəłłe.
 śi jupijən aśeł poxəł pԑła lopəł:
 – ma łapət pox tăjłəm.
 poxłam piła pa xɔn pԑlka taś tiniti mănatən.
 śitəłən ăktəśijəłsət. săran xɔpa łԑłijəłsət.
 łapət jiwpoxəł šăš łǫpa łԑłsət.
 łuw sewəsa łԑłəs.
 xuwəŋ tǫrmeł xuwa mănłət. wanəŋ tǫrmeł wana mănłət. pa xɔn pԑlka joxətsət.
 wɔš kałtəŋa katəłsət. jiwpoxłał lopłət:
 – muŋ wuti mănłuw. taśłuw tiniti.
 năŋ namən xăśa.
 jiwpoxłał mănəm jupijən ɔntəpəł wusłe. pan xɔnəŋa jirsəłłe. ɔntəpəła ił ołəs.
 ɔntəpən ołtał kaša i łowat kăt xǫ jiten satʼəł.
 i xǫ lopəł:
 – ma katəłłԑm.
 i xǫ lopəł:
 – ma katəłłԑm.
 wuraśtəti pitsaŋən.
 tǫp joxətsaŋən.
 ɔntəpəł łaŋəła kǫraptəman artən łuw ɔntəp ewəłt jiŋka mărtəs.
 jiŋk ewəłt nox ԑtməs. kart tɔxtəŋ wox tɔxtəŋ turən xiwԑməs. śitəłən pa mărtəs.
 xuw moj wan mănəs. wɔš kałtəŋəła nox ăŋkərməs.
 wuti kiłəs. xɔtəła mănəs.
 – jiwpoxłam pa xɔn pԑlkən taś tiniti xăśsət.
 aśeł lopəł:
 – jăxa mănłəmən pa xɔn pԑlka taś tiniti.
 taśłan xɔpa łԑłsaŋən pa xɔn pԑlka mănti pitsaŋən.
 aśeł šăš łǫpa łԑłəs. poxəł sewəsa łԑłəs.
 xuw moj wan mănsaŋən. pa xɔn pԑlka joxətsaŋən.
 wɔš kałtəŋa katəłsaŋən.
 poxəł piła wuti mănsaŋən.
 wuti joxətsaŋən. taśəŋ jɔx xɔta łoŋsaŋən.
 taśəŋ jɔx xɔtən łԑti-jańśi pitsət.
 xuw moj wan łԑsət. xɔtən jɔxłał lopłət:
 – muŋ xǫłəm jiwewew. aj jiwewew nin poxena ɔmsəłłəłłuw. łuwət janas xɔta tǫłew.
 śi jupijən janas xɔta tǫsi.
 xɔtəłən otəp saj jirman. łapət pătep nǫrəŋ nik ixətman.
 łuw ăłłʼəti pitsəłłe.
 łuw norełən kԑrətłətał kaša xɔt xon ɔwa śiśkileŋki łatəmtəs.
 – śiśki-śew-śew.
 puten păteł sɔxəłən jɔntman. xɔten ńăł suŋəł saxət tutən łɔśman.
 łuw nox łɔłʼəmtəs. śiśkileŋkeł jeł ńǫxəłsəłłe.
 – jiwłap-ăsłap pox wɔj. moja rɔxpiłən.
 ma imijən ɔmsəłłajəm.
 śitəłən norija mănəs. ił ołəs.
 xuw moj wan ołəs. śiśkileŋkeł xɔt xon ɔwa łatəs.
 – śiśki-śew-śew-śew.
 puten păteł sɔxəłən jɔntman. xɔten ńăł suŋəł ewəłt tutən łɔśman.
 łuw nox nawərməs. śiśkileŋkeł jeł ńǫxəłsəłłe.
 – jiwłap-ăsłap pox wɔj. moja rɔxpiłən.
 ma imijən ɔmsəłłajəm.
 śitəłən mănəs. noreła kerijəs.
 xuw moj wan ołəs. śiśkileŋkeł xɔt xon ɔwa łatəmtəs.
 – śiśki-śew-śew-śew.
 ńăł xɔt suŋ ewəłt ńăł tuten joxi kăłəs. puten păteł sɔxəłən jɔntman.
 łuw nox nawərməs. ɔwa xǫxłəs. ɔwəł pǫxəłməsłe – lăp tǫxərman.
 xɔt suŋ ewəłt ńăł tutəł joxi kăłəs.
 śitəłən łapət weśpi xǫt weśpi xɔnəŋ tǫrəm aśeł ewəłt aj xuł sɔm sԑmən łăxər pɔjəkəł. ałti keši pɔjəkəł.
 łapət weśpi. xǫt weśpi num tǫrəm aśełən łăxərən ԑsəłsa. ałti kešijən ԑsəłsa.
 aśeł łăxərəł nox łǫmtəs. ałti keši ǫxtija nɔjԑməs. kim ԑsłəmtəs.
 łapət wǫrt aŋkəł tăjəm ńar ԑłəł kԑša łɔłʼiłəł.
 łuw śitəłən łaj wura. pit wura tԑłəŋ śompəłən šǫšəmsa.
 kǫrt tԑł. wɔš tԑł mirəł sewərti pitsəłłe.
 xuw moj wan sewrəs. jăm pԑlək jɔšəł. puwa pԑlək kurəł ławərt satʼəł.
 jăm pԑlək jɔšəła ăŋkərməs. łapət wǫrt tăjəm xǫłəm jiwewi. aj jiwewi jăm pԑlək jɔšəła toxi katłəs.
 – nox wołija.
 kǫrt tԑł mirew. wɔš tԑł jɔxłuw isa wełsəłłan.
 łuw śitəłən imeł kunšԑməsłe. tăŋrԑməsłe. păśrԑməsłe. śԑpa xɔjəłsəłłe.
 wɔš lakka moxəłsəłłe. łapət wǫrt isa xontəsət.
 śitəłən jołta ńǫxəłti pitsəłłe.
 xuw moj wan ńǫxəłsəłłe. łapət wǫrt jołta joxətsəłłe.
 jǫxłəł jintəsłe.
 tămpi taŋkər. tompi taŋkər tałman jɔš ԑsəłsəłłe.
 łapət wǫrt i ńɔł wej ǫxtija ɔmsəmsət.
 śitəłən oxsoxłał nox xorsəłłe. jux tija nox wośkəmsəłłe.
 śitəłən nik mănəs. xɔpła łԑłəs. joxi mănəs.
 joxi kǫrtəła joxtəs. kǫrt kałtəŋa katłəs.
 wuti kiłəs. wuti mănəs. joxi łoŋəs. aŋkeł piła wuśa wԑrəs. mɔsəłtijəs-ewəmłijəs.
 imeł śԑp ewəłt lawԑməsłe. xɔtxăra juwətsəłłe.
 łowatteŋ nԑ łowattełən łɔłʼəmtəs. păłatteŋ nԑ păłattełən łɔłʼəmtəs.
 kǫrt tԑł wǫn pɔri wԑrsət. wɔš tԑł wǫn pɔri wԑrsət.
 tiłəś łԑsət. i łapət łԑsət.
 in śuńəł-xǫłəłən in. tăŋxa. wǫnta wǫłłət.
rutʼśəti xătłət
 mišajen ăškɔlajn tɔwi kăńikola rutʼśəti xătłət wǫnta wǫnłtiłəs.
 śăłta rǫtnałał piła mănsət wɔš ewəłt wut kǫrteła. łԑməŋ joxana.
 xɔšəm. xuw tɔwi xătłət.
 łin anna ɔrtnԑŋəł piła jołn rɔma ănt ɔməsłəŋən.
 mišajenən rǫpitti xutʼła.
 ɔrtnԑŋəł nǫptəł xołna aj. łuw ńiwəł ɔła jis.
 in łuw wułeŋ ǫxəłn atełt jăŋxti wǫnłtijł.
 mišajen wułeŋ ǫxəłn tut jux joxi tałʼłʼəs.
 poł wantti wera aj opeł piła jăŋxsəŋən.
 anna ɔrtnԑŋən pănən tǫtʼłʼəsłən pǫn wantti. xuł wełpəsłəti.
 śiti sɔra rutʼśəti xătłət xołasət pa wǫnłtijłti poraja jis.
 m lɔzʼamɔw pɔsn
kar iki
 atełt kǫrtəłən ikilԑ wǫs.
 imołtijən wǫnta jăŋxəs. nɔxərsԑm pa kewšuk ăktəs.
 joxi joxətmałən imxəmti śi pitəs.
 in ikilԑn ata juwəm porajən nɔxərsԑm porti ɔmsəs.
 imołtijən ɔwəł punšsa.
 wantijəł: kar ikeł joxi śi łoŋəs.
 joxi pitmał jupijən ikilԑ pԑła lopijəł:
 – atełt kǫrtəŋ ikilԑ. năŋ moj at kutəpən atełt kǫrtenən wԑrłən.
 ikilԑ lopijəł:
 – ma nɔxərsԑm porłəm.
 kar iki lopijəł:
 – mănԑma pa mija.
 ikilԑ łuweła kewšuk măs.
 kar iki kewšuk tǫxəmtałən tǫp tutsԑm ara połijəł.
 łin śiti śi ɔməsłaŋən.
 ikilԑ nɔxərsԑm porəł.
 kar iki kewšuk porəł. śiti ɔməstən kutən ikilԑ kimłi pԑła wantijəł.
 kamən xǫtłəti śi pitmał.
 nǫməsijəł:
 “kewšukłam tǫp tărəmłət ”.
 śi kutən kar iki kimłi pԑła wantijəł. kamən ałəŋaja juwmał.
 śi porajən kar iki ikilԑ pԑła lopijəł:
 – nowi xătəł porajən ńełtəsti ănt răxəł. pa wǫłtenən. atełt kǫrtəŋ ikilԑ. atełt kǫrtenən at kutəpən nɔxərsԑm ał pora.
 śit lopmał jupijən kim šǫšməs.
 ikilԑ wantijəł: kewšukłał pa śi xołԑməł.
 atełt kǫrtəŋ ikilԑ sirija wǫsłe. moj pitəł.
 łuw xoti śărtəŋ xǫ wǫłmał păta łiłəŋa xăśəs.
ńăłməŋ woxsar
 ( xănti mir mɔńś )
 woxsar iki wǫł.
 wośkəm kǫrt woš ewəłt tonti pԑlək ałԑməs.
 śăłta pupeł wɔxəs. aj wɔjət. šɔwərłał wɔxəs.
 “mănłəw. – lopəł. – ma wǫłti tăxԑm sɔrəm.
 in nin śi ămərłəłijti. śi ămərłəłijti ”.
 śăłta łuw xɔtəła śi tǫsłe.
 pupeł xɔt păti pԑła otəmsəłłe.
 šɔwərłał pa aj wɔjłał ɔw pԑła.
 śăłta łԑti pitsəłłe aj wɔjłał. šɔwərłał.
 pupeł lopijł:
 – mojłan năŋ lipsiłən.
 – pa sǫłłam kim karałəsəm. sǫłłam łԑłəm.
 năŋ pa wǫntər ɔłŋen ewəłt sǫłłan kim ławԑmałi pa łԑwa.
 pupeł pa joxi wɔńśsəłłe.
 śi xǫłəłn śi wǫł.
jetən xătəł pԑlək pox pa ałəŋ xătəł pԑlək ewi.
 jetən xătəł pԑlək kǫńar imԑŋən-ikԑŋən. ałəŋ xătəł pԑlək kǫńar imԑŋən-ikԑŋən wǫłłaŋən.
 wǫtʼśa mɔjəŋa kǫrta jăŋxijəłłaŋən. muw kutən śiməś wǫn. xǫłəm ɔł măr wǫtʼśa joxtijəłłaŋən.
 wǫtʼśa joxtijəłtən artən xătəł ɔməsti pԑlək imԑŋən-ikԑŋən. xătəł ԑtti pԑlək imԑŋən-ikԑŋən. ǫpətłən isa nox sɔrsət. śi kԑm pirśa jisət.
 i ɔł măr kătna jăŋxijəłsaŋən.
 śi măr xătəł ɔməsti pԑlək imԑŋən-ikԑŋən xośa sɔrńeŋ wuśŋa łuj xorasəp i ewije sԑma pitəs.
 xătəł ԑtti pԑlək imԑŋən-ikԑŋən xośa sɔrńeŋ wuśŋa łuj xorasəp i poxije sԑma pitəs.
 śăłta pa potrԑməsŋən. xătəł ԑtti pԑlək xǫjəł lopijəł:
 – năŋ ewen minԑməna mije.
 min kitəntak kǫńar xǫjŋən-nԑŋŋən. nin pa kǫńar xǫjŋən-nԑŋŋən.
 śăłta i jăxa wǫłti śi pitsət i kǫrtən.
 isa pirśa jisŋən. suw juxən jăxti kԑma jisŋən pa śi kătna mănsaŋən.
 kăt muwa-jiŋka mănsaŋən. kăt tăxija jԑrəmsaŋən pa wǫtʼśa joxətti kǫsən ăntǫm.
 ałəŋ xătəł pԑləkən wǫłti iki nox śi wԑrłəs.
 śi šuwałəsłe: poxəł śi wǫnət xǫja jis. tut jux sewərəł. jiŋk tǫł.
 aśełən ińśəsła:
 – năŋ xoti jisən.
 lopijəł:
 – ma ninət juxən tǫłłam pa śi mănłəm.
 – pa năŋ xołta mănłən.
 – ma. – jastəł. – ma sԑma pitmԑm artən nin śi potrԑməstən. mănti imijən tǫti potrԑməstən. ma śi muw pԑła śi mănłəm.
 śi artən poškan ăntǫm wǫs. jǫxəł wǫs pa ńɔł.
 poxəł kimłi pԑła mănti pitmał artən aśeł iśi tԑrmałəł. wej łǫmtəs.
 śăłta ɔw punšmał artən wɔt ruwən ɔw xɔjsa. in ɔw łuweł xɔjəs.
 pirəś iki ił kerijəs.
 śăłta aśeł kim pitəs. wejəł łǫmtəs pa wantłəłłe: poxəł mănəs.
 mănəm pԑləkła xołijewa wǫnšet śiwełt ńɔrśəsət. łapət nirəp pǫšas isa jǫšən wԑrsəłłe mănəm jǫš niməłŋəł.
 poxəł śi mănəs. nǫməsəł: “i xołta pԑła mănłəm.”
 pănən xăłi xirəłən tǫp xǫłəm aj ńań tăjəs.
 śăłta isa śi mănəł. śi mănəł.
 śi mănəs. śi mănəs. śăłta wewłi pitəs. i ńańəł xăłi xirəł ewəłt wusłe pa łԑsłe pa jełłi šǫšməs.
 pa mănəs.
 kimət ńańəł wusłe xăłi xirəł ewəłt. nǫməsəł:
 “ɔməsłəm pa tăm ńańԑm wełśi łԑłԑm.
 mɔsəŋ. kǫsəŋa ješa jiłəm ”
 ił ńurəm juxa ɔmsəs.
 śi ńańəł łԑtał sa sawnԑ rɔman sija jis.
 łuw pitrəła ɔmsəs.
 in xǫjəł nǫməsəł: “xota ma jǫxłԑm pa ńɔłԑm.”
 in ńɔłəł kănštał artən sawnԑ sija śi jis.
 sawnԑ lopijəł:
 – năŋ mołt artən mănԑm jԑrəmłen.
 toxełt pԑła ăŋkərtəs. sawnԑ ńołəłən mołti wurti pɔxśaije tăjəł.
 łuw śi mɔś xǫjən in sawnԑ tăjti soxəm pɔxəl ałԑməsłe łuweła. sawnԑleŋkeł lopijəł:
 – năŋ tăłta jełłi soxəm wɔjən wośke śiwełt pԑła măna.
 śăłta kǫsəŋa jis. nox łɔłʼəmtəs. soxəm pɔxləł śi wośkəsłe.
 śiwełt pԑła śi xǫxəłməs.
 śi xǫxəł. śi xǫxəł. jełłi pԑła ăŋkərtəs. wantłəłłe: xăr muw.
 xăr muwa śi joxtəs. tăm andrap śɔrəs.
 toxi joxtəs. wantłəłłe: joxanəŋ śɔrsəł pԑlka.
 jełłi mănti kǫsəł ăntǫm. isa tǫjməs pa pa śi rutʼśəti ɔmsəs.
 śi ɔməstałən łałtijəł. rutʼəł.
 rutʼśətał kutən jełłi pԑła ɔməstał sa wantijəł: wurśəklԑ ɔməsəł. mewłəłən piti punije tăjəł.
 in xǫjəł. nǫməsəł: “ma jǫxəłən. ńɔłən śi wurśəklԑ ԑsəłłԑm ”
 wurśəkleŋkeł lopijəł:
 – mănti ał ԑsłe.
 tiw juwa.
 tăta šarp.
 śi šarp nox wuje pa sapłena jire.
 śăłta pa śi šarpen nox łɔłʼten artən nox wuje. śăłta wośke łuwət andrap śɔrəs pԑła. śăłta pa imoxti śiw xǫxəłma.
 śɔrəs šǫpi śi xǫxłəs. śi xǫxłəs. śɔrəs tom pԑlka joxtəs.
 imeł wǫłəm tăxijən xǫnti mołsər katʼer joxtiłəs.
 imeł tǫsi.
 xǫłəm xɔt suŋəł ił rɔxńԑməmeł: i xɔt suŋəł nǫmən.
 śiw joxətmałən: śăta aŋkəł. xănti ewtəm aŋkəł ǫxtija ɔmsəs pa xɔłłəpa śi pitəs.
 nԑ xănti nomsa śi pitəs.
 śi xɔłłəs. xɔłłəs. śi kutən wurśəklԑ rɔman łuw pitrəła śi ɔmsəs.
 łuw jeśałteła śiw śi xǫxəł.
 in wurśəkleŋki xǫxəł-xǫxəł. wantłəłłe: toxłəł šǫpa mǫrəmał. nǫməsijəł: “ma wurśəkleŋki wełłԑm ”
 wurśəkleŋki pa śi lopəł:
 – năŋ mănti ał wełe.
 toxłԑm ki nox wԑrłən. ma năŋti śi artən toxəłən tǫłԑm.
 – śit aj wԑr. ma năŋti wԑrłԑm.
 sumət nuw ewətsəłłe. soxəmən wurśəklԑ mărək jowərtsəłłe.
 in wurśəkleŋki nox pǫrłəs. in pa tom mănəs.
 xǫjəł pa mănti pitəs.
 łuw pa ješa mănəs. nox łɔłʼəs.
 wurśəkleŋki ješa mănəs. joxi joxtəs pa mewłəł ǫxtijən łapət jintəp tǫs.
 in wurśəkleŋki joxtəs. łapət jintəpəł xǫjəłən šawisajət săxa.
 wurśəkleŋkenən partsa:
 – mănłən-mănłən. śi łałʼ jɔx xośa joxətten artən mewłen ewəłt łapət jintəpen uŋəła wuje pa lopa: “śi łałʼ jɔx kur pătiłał ił at xănsət ma mănti mărԑmən. jɔšłał nox ałəmti piś ał tăjsət ”
 in wurśəkleŋken pa pǫrłəs. ješa mănəs jełłi.
 xǫjəł pa kurən šǫšəs.
 xǫjəł joxtəs pa wantłəłłe: łałʼ jɔx śăta łɔłʼłət.
 in wurśəkleŋken lopəm iti śi lopəs:
 – tăm łałʼ jɔx kur pătiłał ił at xănłət ma mănti mărԑmən jɔšłał nox ałəmti piś ał tăjsət.
 śi jɔxłał kutən śi mănəs.
 ałəŋ xătəł pԑləkən wǫłti imԑŋən-ikԑŋən xośa śi mănəs.
 pa jełłi pԑła mănəs. pa jełən śăta łałʼ jɔx pa łɔłʼłət.
 wurśəkleŋkeł pa joxłi kԑrłəs pa łuweł mołti śi lopəs:
 – năŋ iśiti wԑre pa ał păła.
 iśiti łuw łapət jintəpəł uŋəła wusłe pa śi jɔx kut ewəłt pa śi mănəs.
 in łałʼ jɔx kur pătiłał śiw xănsət. jɔšłał nox ałəmti piśeł ăntǫ.
 śi jɔxłałən śi motšəsi.
 – e. – lopijəł. – xǫjew śi mănəs.
 śi kuš ńoxałət. jɔšłał-kurłał nox ałəmti piśeł ăntǫm. sԑmən śi wantijəłłət.
 jełłi pԑła xǫjəł wantijəł: wurśəkleŋkełən lopsa. xătəł xɔn wɔšen śăta.
 in wana joxətmał artən wurśəkleŋki pa joxi kԑrłəs pa łuw pԑłała pa lopəł:
 – xăśəm łałʼ jɔxłan śăta śi.
 jełłi pԑła năŋ iśiti mewəłən tăjti jintəpłan uŋəła wujałi pa iśiti măna pa iśi inmǫnti iti potərta.
wɔša śi joxtəs. wantijəł: wǫn kărəś pǫšas.
 śiw joxəttałən lopijəł:
 – in ałəŋ pԑlək kǫńar imԑŋən-ikԑŋən łił ruwən tuwman tiw śi jisəm.
 in łałʼ jɔx śăta śi łɔłʼłət pǫšas ɔwən.
 in łapət jintəp pa śi uŋəła wus. in łałʼ jɔxłan ńoxati piśeł ăntǫm.
 śiwełt pԑła kuš ńoxałət. jǫreł-kǫseł ăntǫm. śi jɔxłał moxti pa śi mănəs.
 ɔwəł punšsəłłe. imoxti joxi łoŋəs.
 joxi łoŋəs. wantłəłłe: tǫrəm xɔn iki kutʼśəsi.
 imeł tǫrəm xɔn ikeł pitərən śăta ɔməsəł. łăŋkərŋəł wǫtʼśa xɔjman.
 imoxti nox śi śorəmtəs śi imen.
 tǫrəm xɔn iken lopəł imeł pԑła:
 – năŋ ał măna.
 imeł lopijəł:
 – mănԑm mijəm xǫjԑm śi joxtəs.
 tăta śi.
 in mɔj xǫ aj śarkajən măsi.
 śarkajəł jańśmał jupijən in łałʼ jɔx jołən wǫsət. tǫrəm xɔn iki lopijəł:
 – tuwałən. sapłəł šǫpi sewrałən.
 śi artən in jintəpłała kunšԑməs. uŋəła wusłe śi jintəpłał. łałʼ jɔxłał śiw ɔłəmsət pa ńoxati piśeł pa ăntǫm.
 xǫłəm śarka aj anije jańśԑməs.
 śăłta jintəpłał pԑła śi lopəs. inmǫnti wurśəkleŋkeł lopəm jasŋət nomsəła śi pitsət.
 xɔp juxən śi xǫjłan părətłajət.
 xuw pa wan wǫs. in xɔp jux joxi łoŋԑməs. tǫrəm xɔn iki łałʼ jɔxłał piła xɔjti śi pitsajət.
 tiwełt-toxełt sԑŋkəł pa tăxi ewəłt xɔjłajət.
 śi sԑŋksajət. sԑŋksajət. łałʼ jɔx imołtijən tǫrəm iki śi xɔjsa.
 łałʼ jɔxłał kimłi pa śi pitsət.
 łałʼ jɔxłał kimłi pԑła mănłət pa tǫrəm xɔn imołtijən śi xɔjsa. kimłi pԑła śi răknəs.
 śi artən juwəmən in tǫrəm xɔn imi păsan ǫxtija ɔməsəł. śiti śi ɔməsəł.
 sԑŋksajət-sԑŋksajət jɔx. păsan ǫxtijən ɔmsəm jetən xătəł pԑlək imi. nox śorəmtəs. ikeła śi ăpəłməs.
 śi xɔt łipijən nԑməłt xojat ăn pa ńoxał.
 tǫrəm xɔn ɔmsəm sɔrńeŋ păsana in xǫ šaj jańśi ɔmsəs.
 śi śuńənən in tămxătəł wǫnta ɔməsłaŋən.
xătəł aj ewije 
 imԑŋən-ikԑŋən wǫłłaŋən. i pox tăjłaŋən.
 imołtijən poxen mɔja mănti sɔntəməs.
 nărəł wox. keši wox sijəŋ wɔš. tǫrəm ił xănəm muw kiməł xośa wɔš śăta.
 śiw śi sɔntəməs.
 aśeł ikijən łapət jɔxartəp ałti kešijən pawəłtsa pa łɔwən măsi.
 śi mănəs.
 xuw mănəs. moj wan mănəs. i tăxijən xǫ wǫjtəs – xuł sox săxəp xǫ.
 in xǫjəłən ińśəsła:
 – năŋ xołta mănłən.
 – ma mɔja mănłəm. xătəł imi aj ewi xośa.
 in xǫjəł lopəł:
 – ma iśi śiw mănłəm. jăxa jełłi mănłəmən.
 śăłta mănsaŋən jăxa. i tăxijən pupi soxəp săxəŋ xǫ wǫjətsaŋən.
 in xǫjəłən ińśəsła. xołta łuw mănəł.
 – mɔja ma mănłəm. – łuw lopəł.
 jełłi pԑła xǫłəm xǫjən mănsət.
 mănsət-mănsət i tăxijən pa i xǫ wǫjətsət.
 in xǫjəł ińśəsəł:
 – nin xołta mănłəti.
 – muŋ mɔja mănłew.
 – ma iśi nin piłena mănłəm. – lopəł łuw.
 śăłta śi mănłət śiti. i tăxijən wǫn xonəp xǫ wǫjətsət.
 śi xǫjəł pa łiw piłeła mănti wurətəs.
 jełłi jăxa mănsət.
 ješa wǫł kurŋəna joxətłət. xǫłmit xătəł tǫp oxəła ԑtsət.
 in xuw kurəp xǫjəł pa łiw piłeła mănti łăŋxał.
 pa mănsət jełłi.
 i tăxijən wǫjətsət wԑnšəł lăp ixtəm xǫ. łuw iśi mɔja mănti wurətəs.
 xuw mănsət. moj wan mănsət. imołtijən wɔšəła śi joxətsət.
 wɔš pitərən łuw šǫŋxsəsłe łɔwəł. xǫłԑŋ aŋkəł šǫpa jis.
 wɔša in jɔx joxətsət.
 łapət łăł păłat karti aŋkəł tijən xătəł imi aj ewi tur šarp nǫmən wǫł.
 łɔwən otət nox mănłət karti aŋkəł tija. kurəŋ otət nox wurətłət.
 śiti in jɔx śiwełt pԑła wantsət. jɔxłał jira kԑrłəsət. in xǫ łɔwəł šǫŋxsəsłe. łuw nox łɔłʼəmtəs.
 łɔwəł i păła łoŋtəs – łԑs-jańśəs. i păła łoŋtəs – łǫmətłʼəs.
 aŋkəł tijən tur šarp ixətman. xojən śi šarp wułi. imija xătəł aj ewi tǫł.
 śăłta łɔwəła łԑłəs. śi nox mănəs. măntał sati in šarp ałti keši tijən waŋkərməsłe pa śi tǫsłe.
 wɔš ɔłəŋən łuw łɔwəł šǫŋxsəsłe pa iśi xǫłԑŋ aŋkəła jis.
 śăłta łuw xǫjłał xośa mănəs.
 śăta łiweła lopsa:
 – mătta muw ewəłt joxtəm naj poxən. wǫrt poxən xătəł imi aj ewi tur šarp śi tǫsi.
 in jɔx ăkətsajət mirxɔta pa lopsa:
 – xojən tur šarp tǫsi. păsana at ponła.
 in jɔx kuš ińśəsłajət. nԑməł xǫ ănt wǫł.
 śăłta imԑŋən-ikԑŋən pox śiw śi wɔxsa.
 in tur šarp păsana łuw ponəmsəłłe.
 śăłta in xǫ sutən măsi.
 wǫn tut wԑrsa pa tut łipija ɔməsti partsa. śăłta łiłəł ki ԑtəł. wełśi in nԑ imija măłi.
 śi jupijən tut pɔxla ponsa. wԑnšəł lăp ixtəm ikeł tut kutəpa śi ɔmsəs.
 tut raŋnəm jupijən in ikeł nox łɔłʼəmtəs.
 śi jupijən in ikeł tinłi nԑ. pԑlli nԑ wełśi łuweła ɔmsəłsa.
 jełłi jăxa śi wǫłmətłət.
 in xǫ xotti muwəŋ pԑlək kԑrətəł jiŋkəŋ pԑlək kԑrətəł.
 imołti ajən tełi: sɔra joxi at mănəł. i xǫ łuw siri ki joxətəł. wełła. ănt păkəł.
 săməł jăxtałən joxi xăjman tăjłəłłe.
 łuw wǫntən jăŋxəm mărəłən xɔtəła łapət xăšap. wǫn xăšap nԑməp xǫ joxətəł.
 imeł śi łipətsa.
 – kǫjŋəł xota wǫł.
 mănԑma ałʼe. – lopəs łapət xăšap. wǫn xăšap nԑməp xǫ.
 – śit ki ănt ałʼłən. tăta śi łԑłԑm 
 in nԑ pakənəł. pa śi măłłe ikeł săm.
 in ikełən śi săm tǫsi pa as jiŋka ił ԑsəłsa.
 jetna jis. kuš ławəłłeł in xǫjəł. isa šiwəł ăntǫm.
 pătłəm artən śi sijəł simłəs.
 kăłti wuša joxtəs.
 isa ńur kewa śiw owłətəs.
 śăłta tom jɔxłałən săməł śi pitsa kănši.
 xuw kurəp iki kitsa. kusi kԑrtəm najəŋ moxəł. kusi kԑrtəm wǫrtəŋ moxəł mănəs.
 nԑməłti săm ănt wǫjtəs.
 śăłta in xǫ săm jiŋk ewəłt kănši pitseł xuw sapłəł partseł.
 as jiŋka ił kuš łoŋijəs. pătija ăn joxətəł.
 śăłta wǫn xonəp ikeł partseł:
 – as jiŋk jańśe.
 wǫn xonəp ikełən as jiŋk jańśəsa.
 in xuw sapłəł sapłəł ił mԑtšəsłe pa motšəsłe: śăta wǫłəm wǫn sɔrtən săm joxi łԑsi.
 wǫntər śăta jăŋxəł. in jɔxən łuw ińśəsła:
 – năŋ ałt wantijəłłen sɔrt.
 in wǫntər partsa:
 – măna. jăŋxa. śi sɔrt nox tałe.
 wǫntər jăŋxəs pa wǫn sɔrt nox śi tałsəłłe.
 śăłta in pupi soxəp xǫjəłən in wǫn sɔrt tԑpələł pԑlki šomərməsi pa in săm nox śi wusi.
 śi jupijən kewa owtəsəm xǫjəł pupi săxəp xǫjəłən łiłəŋa wԑrsa. săməł iśi tăxija ɔmsəłsa.
 xuw kurəp xǫ partsa.
 kew xośa łapət xăšap. wǫn xăšap xǫ tǫti pa wełti.
 in xǫ kew muwa tǫsi pa kew iłpija mԑtšəsi.
 in łǫxsəł łiłəŋłəm jupijən jɔx joxłi mănti śi sɔntəməsət.
 joxłi mănsət. imeł pănən tǫsət.
 mănsət. mănsət. wԑš soxən lăp ixtəm xǫjəł joxtəs łuw wǫłəm muwəła śăłta ińśəsti pitəs:
 – mănti moj wǫłən.
 – ma năŋti xǫn wǫłəm.
 – ăn ki wǫłən. tǫrəm ma śi.
 tăta łuw śi xăśəs.
 pa mănsət. xuw kurəp ikeł wǫłəm tăxija joxətsət.
 in ikeł xătśi jełpijn ińśəsəł:
 – mănti wǫłən moj.
 – ma năŋti wǫłəm xǫn.
 – ma mԑŋk iki.
 pa jełłi in jɔx mănsət.
 wǫn sapəł ikeł wǫjtəm tăxeła joxətsət.
 – mănti moj wǫłən.
 ma jiŋkət wɔpi muwət wɔpi ma śi.
 pa mănsət. wǫn xonəp iki muwa joxətsət.
 łuw lopəs:
 – mănti wǫłən.
 ănt ki wǫłən. ma xiń iki.
 pa mănsət jełłi. pupi săxəp ikeł wǫjtəm tăxija joxətsət.
 – mănti wǫłən.
 – iśməs łuw.
 – ăntǫ. – lopəs in xǫ.
 – ma jԑm wɔš iki.
 pa mănsət. xuł sox săxəp ikeł. xăśəs.
 – ma năŋti xǫn wǫłəm.
 – jiŋk wǫrt iki ma śi.
 tăłta jełłi łin imi saŋən atełt mănsaŋən.
 joxi joxətmənən aŋkeł pa aśeł xǫłəm xɔt suŋəł rɔxańłəməł. i tut sԑmən xăśmał.
 łuŋən ki joxətsaŋən. jiŋk sԑmən tut răńkəmsəłłən. tăłən ki. łɔś sԑmən răńkəmsəłłən.
 tutən lăp xǫrłəs.
 in aśeł iki satʼəł:
 – i mojsər nǫməłta mănəm toxłəŋ tarəmən. moj iłta mănəm kurəŋ tarəmən xǫrətsa aj poxijԑmən xăjəm tut sԑm.
 łuw lopəs:
 – ma mănmən xǫłəm xătła ăn jis. nin ԑŋrən-mołən śi jetšəs.
 aśeł kim śăkmałən in poxəłən šǫŋxsəsi. nǫmən jăŋxəs. ił pitmałən mɔlśi konłał iłta tałłʼəsłe.
 imeł meńəła wuśa wԑrti năpətmał sati šǫŋxsəsi. ԑtərŋən-păłəŋŋən wusən jăŋxəł. ił pitəł pa oxšam kimłəł iłta tałłʼəłłe.
 śi śuńəł-xǫłəłən in pa śi wǫłłət.
ma kǫrtԑm 
 ma kasəm wɔš ewəłt joxətsəm.
 kasəm – śit ma rǫt muwԑm.
 kasəm wɔš amńa xɔnəŋn ɔməsł.
 ma tăta sԑma pitsəm pa wǫłłəm.
 kasəmn ar jɔx wǫłłət: xăntet. ruśət. săranət.
 tăta wǫł pǫłʼńica. łapkajət. ăškɔla.
 tăm wanən jiłəp kuləp wԑrsa.
 kuləp łipijn biblioteka wǫł pa ńawrԑmət jăŋxłət ar ariti pa narəsti.
 kuləp pa pԑlək sa pǫśta wǫł.
 kasmewn spɔrt xɔt wԑrsa. śăta taśmanɔwen ńawrԑmət wǫnłtəł.
 łuw kăsəpsetən pa mir kińśa mԑt ar ǫxəł šǫpa nawrəs.
 śi xănti xǫjew nԑm ginnes nԑməp kinškaja xănšsa.
 kasəm sɔwxɔzew woxsar wɔš tăjł pa aj tăxti wułi.
 amńa pԑləkn muzej wǫł.
 muzejew jaŋ ɔła jis.
 muzejn imet xintət pa sǫnət jɔntłət.
 kasmew śit mԑt jăm pa xoraməŋ wɔš.
 kašəŋ xojat kǫrtəł ɔłəŋn śiti nǫməsł.
 o tarlina ( kasəm )
ma kǫrtԑm 
 ma kǫrtԑm nԑmł pitłɔr.
 kǫrtԑm jamalo-nenetckoj ɔkrugn šoriškarskij rajɔnən wǫł.
 kǫrtԑm as xɔnəŋn ɔməsł.
 muŋ kǫrtewn sԑma pitəs stixət xănši xǫ rɔman rogin pa xołna wǫł xor xănši xǫ gennadij xartaganow.
 tăm tăł ma kǫrtԑm sɔt wet tăła jis.
 śit păta jԑməŋ xătł wԑrsa.
 jԑməŋ xătł xǫłəm xătł mănəs.
 ɔłəŋ xătł mɔjəŋ jɔx wǫjtantsət.
 kimət xătł kɔncert wԑrsa pa jakti xɔt.
 xǫłmit xătł tutəŋ xɔpn mir pitłɔra jăŋxsət.
 muŋ kǫrtewn xuł wełti jɔx pa wułi ławəłti jɔx wǫłłət.
 ma kǫrtԑm mănԑm šԑŋk mɔsł.
 tăta ma sԑma pitsəm. ԑnəmsəm. ăškɔla jetšəptəsəm.
 połŋawət wɔšn wǫnłtijłmԑmn ma šԑŋk mărԑməsijəm.
 pitłɔr śit ma rǫt muwԑm.
 a śasi ( pitłɔr )
ma ampԑm.
 ma aj amp tăjłəm.
 łuw nԑmł – sɔs.
 punł nowi.
 łuw nomsəŋ.
 ampԑm xɔtԑm ławəł.
 łuw porśantti wԑr tăjł.
 aśԑm piła rǫpataja jăŋxəł. joxan šǫpi wunšijł.
 łuw ńar xuł ăn łԑł. tǫp kawərtəm xuł łuweł mɔsł.
 aj ampԑm muŋew mɔsł.
 w n jernixɔwa ( amńa )
aj wɔjleŋki 
 łuŋn torn wԑrti porajn xătł ałəŋ nox ԑtł.
 muŋ jɔxłəw piła torn xăra ăktəśsəw.
 xătłew jăm xătłəŋ xătła jis.
 xɔpn mănłəw torn xăra.
 tornłəw nox sɔrmeł. kunšti kԑma juwmeł.
 tornłəw nox kunšti pitsəłəw.
 ma kunšpaŋ juxԑm torn kunštԑm saxət ił tăxrəmtəs.
 wantłԑm. aj wɔjleŋki kunšpaŋ jux iłpi ԑłti nox ԑtməs.
 aj wɔjleŋki xoł paknəs. ma pa xoł pakənsəm.
 min kăt pԑlka xǫxəłməsmən.
 kunšpaŋԑm pa jiłpa wujmԑmən aj wɔjleŋki xołpԑła mănmał.
 pajew nox jɔwəłsew.
 śăłta jetna jis pa joxi śi mănsəw.
 joxi jitewn ma śi nǫməsłəm. a moj xołta aj wɔjleŋki mănəs. a moj jiłəp xɔt wԑrəs. a moj katra xɔtł nox łeśətsəłe.
 m tarlina
joxan xɔnəŋn
 łuŋn min opԑm piła ńawrԑmłəmn ńatši tǫtʼłʼəsłəmn.
 ampew muŋ piława pănən jis.
 joxan kiməłn pԑłŋa ar.
 pǫsəŋ ponsəw.
 ńatši śi ɔłŋitsew.
 jăm xuw ńăšsəw.
 xuł muŋ ošəŋa ăn wełsəw.
 wewłi pitsəw pa šaj kawərti ɔməssəw. ńăšax łԑsəw. rutʼśəti pitsəw.
 šaj jańśəm mărewn jetna śi jiti pitəs.
 ješa pa ńăšsəw pa joxłi śi sɔntəməsəw.
 xuł kԑpa ăn wełsəw. śi jukana jăma rutʼśəsəw. ńawrԑmłəmn piła jontsəmn ńăxsəmn.
 t alikɔwa ( kasəm )
wǫnt kǫrtən 
 in imen xǫłəm poxəł piła xǫłəm ǫxəłn wɔša jăŋxti sɔntəməs. wante łԑtotłał šimła jiti pitsət.
 wǫn poxŋəł pa ńoxsət. lԑpkət wełpəsłəsŋən.
 mănti kut šԑŋk xuw.
 joxətmeł jupijn kimət xătł wɔj soxłał tinisət. śitət jaŋ śorəs šɔjta jisət.
 łԑtotət łǫtsət. sɔpasłəsət.
 in imen karti keł xuwat potərtəs.
 ałəŋa jira śi ăktəśsəw.
 mołti măr ławłəsmew jupijn śi pǫrłəsəw.
 imołtijn śi joxətsəw.
 kǫrt pԑła śi šǫšəmsəw.
 kǫrtəŋ jɔx łiw jukaneła tǫp ixuśjaŋ wułi tăjłət.
 siri łiw aršək wułi tăjsət. śitət porti wɔjn xołijewa xăś ănt wełsajət.
 pǫšasew tԑłijewa nԑš wułijn łoŋəm.
 muŋew śi tuləmsət: wana jiłət. ănt pa păłłət. rɔmət. łԑtot wɔxłət.
 moj mort xoram. ǫməś wantti łiw pԑłeła. moj mort kaš.
 xorət śi wułəw ar wurn.
 w alikɔw pɔsn ( kišik kǫrt )
mitrajəŋ xɔn mitxǫ
 i muwən xɔn wǫs.
 łuw mitxǫ tăjəs.
 łin kutənən jăma wǫsŋən.
 nԑmxǫnti ănt łʼawtijəłsaŋən.
 i puš xɔn mitxǫja lopəs:
 – năŋ jăŋxa pa ńar oxəp petr ma xośԑma wɔxe.
 ma łuw kԑšeła i wԑr tăjłəm.
 mitxǫ oxəł ił ԑsəłman ńar oxəp petr kănši mănəs.
 łuw ănt wǫsłe. xota wǫs ńar oxəp petr. xɔn łuweła ănt lopəs śi ɔłəŋən.
 wɔš xǫli xuwat šǫšman łuw nǫməsəł:
 “moj wurən śi ńar oxəp petr wǫjətti.”
 mitxǫ noməs wԑrəs karti pon tałəm aŋkłəta xăšti:
 “xoj pa ńar oxəp. tămxătəł xɔn xośa joxtati ”
 łuw śiti śi wԑrəs.
 kašəŋ aŋkəłən łuw nԑpek xǫntəs. xota xăšman wǫs:
 “xoj ńar oxəp. joxtati tămxătəł xɔn xośa ”
 wɔš xǫli xuwat jăxti mirən śi nԑpekət łuŋətsajət.
 xoj ńar oxəp. miləł nox ԑŋxԑmijəłłəłłe. oxəł jɔšən wɔśxԑmijəłłəłłe pa lopəł:
 – ma ńar oxəp.
 mănԑma xɔn xośa mănti mɔsəł.
 moj păta ma łuweła mɔsłəm.
 ănt mănti atəm pitəł.
 pătlam xɔta xɔnən ɔməsłajəm.
 jăxti mɔsəł łuw xośeła. wełłajəm xǫn.
 xɔn xɔt wantłəm. śit pa jăm.
 isa wɔš łowattijən. xoj pa wǫs ńar oxəp. šǫšəmsət xɔn xɔt pԑła.
 xɔn mitxǫ joxətmałən xɔn xɔt xośa joxətmał sɔt wetjaŋ kԑm xojat.
 mitxǫ xɔn xośa łoŋԑməs.
 – xɔn. ma wɔxsԑm năŋ xośena ńar oxəp petr.
 xɔn lopəs:
 – wɔxsen ki. jăm śi.
 xota łuw wǫł.
 mitxǫ lopəs:
 – wanta kimłi.
 xɔn išńi ewəłt kim ăŋkərməs. šuwałəs ar mir pa uwtəs mitxǫjəł pԑła:
 – moja mănət łԑpəłsən.
 mitxǫ lopəs:
 – năŋ kănši partsən ńar oxəp petr.
 śi petr ma xołśa wǫłəm. śiməś petr wǫs ki. tăm mir kutən šăŋkap wǫł.
 śi păta ma śi arat mir ăkətsəm.
 xɔn ńăxxətəs:
 – tǫsa wԑrsən. mitxǫ.
 in tǫp śi mir łapətti jăməs mɔsəł pa joxi ԑsəłti. ma pԑłԑma ănt ał łikaśsət.
 mitxǫ xɔn jasəŋ śirən wԑrəs.
 łuw partəs wԑrti wǫn łԑtotəŋ mawəŋ păsan pa śiw wɔxsəłłe łԑti-jańśi ńar oxəp jɔxəł.
 kamən łɔłʼəm mir amətsət pa xɔn xɔta joxi łoŋsət.
 śăta łiw sorəŋ păsana. mawəŋ păsana ɔmsəłsajət.
 łiw morta łԑwmeł. jaśmeł jupijən joxi mănsət. śiti oša ănt wԑrman. moj păta xɔn xośa wɔxənsajət.
 śi jupijən xɔn mitxǫja lopəł:
 – năŋ šԑŋk mitrajəŋ xǫ.
 i puš xɔn pa mitxǫ łԑtən-jaśtən kutən xɔn mitxǫjła lopəł:
 – xǫłənta. mitxǫ. ma wǫn kătʼi tăjłəm. łuw šԑŋk nomsəŋ.
 moj ma łԑłəm. łuw śit łԑł.
 pa ot łuw ănt łԑł.
 moj năŋ śit jeśałt lopłən.
 mitxǫ xɔnəł pԑła lopəs:
 – ma nԑməłti ănt lopłəm.
 năŋ šԑŋk nomsəŋ kătʼi tăjłən.
 mitxǫ łuw rota nǫməsijəł:
 “ma năŋena-săr wanəłtəłԑm. moj xoraspi năŋ nomsəŋ kătʼi tăjłən.”
 łԑwmał jupijən mitxǫ łant xărija rǫpitti mănəs.
 wantəł. łant xărijən leŋkər xǫxətʼłʼəł.
 łuw leŋkər katəłsəłłe pa jԑrnas łitəł łipija ԑsəłsəłłe.
 xɔn xɔtəł ewəłt kim ԑtəs pa mitxǫjəł pԑła xiwԑməs:
 – tăxa. mitrajəŋ xǫ. juwa łԑti.
 mitxǫ nox amtəs.
 łuw śit śi ławłəs. xǫn xɔnən łԑti wɔxła.
 mitxǫ xɔn pănən łԑti ɔmsəs.
 wantəł: wǫn nomsəŋ kătʼi xɔn puŋəłən ɔməsəł pa łԑł.
 kătʼi śit łԑł. moj xɔn łԑł.
 mitxǫ jԑrnas łitəł nox łărpətsəłłe pa leŋkər păsan ǫxtija xăńija ԑsłəmsəłłe.
 leŋkər păsan ǫxtijən xǫxətʼłʼəti pitəs.
 kătʼi mԑt tutən pewəmsa.
 sԑmŋəł ewəłt tut ԑtəł.
 kătʼi rɔman păsan ǫxtija ԑsłəmtəs pa leŋkər iśi pułʼaŋ katəłsəłłe. xɔn sԑmŋən wantman joxi łԑsłe.
 mitxǫ xonəł kăšija jiti wǫnta ńăxəs.
 śăłta mitxǫ xɔnəł ińśəssəłłe:
 – ja. moj śi nomsəŋ kătʼen wԑrəs.
 šԑŋk ośmarəŋ kătʼi.
 xɔn siri łikaśəs pa śăłta ńăxti pitəs:
 – wăt. mitxǫ. năŋ moj pa śi mitrajəŋ.
 ma kińśԑm pa śi năŋ mitrajəŋ.
 xǫłənta. mitxǫ. šɔp ki năŋ mitrajəŋ pa lopti jasŋԑm wԑre.
 năŋ kim ԑte. ma isa ɔwət lăp tǫxərłəłłam pa sɔłtatət ławəłti łɔńśəłłam. năŋ joxi xɔta łoŋa pa ma xośԑma joxta.
 tăm šԑŋk ławərt wԑr.
 năŋ śi wԑr ănt wԑrłən.
 mitxǫ śitłən kim ԑtəs.
 xɔn isa ɔwət lăp tǫxərsəłłe. pa sɔłtatłał ławəłti łɔńśłəłłe.
 mitrajəŋ xǫ tiwełt-toxełt ăŋkərməs pa xɔt suŋ xuwat xɔt łaŋəła xǫŋxəs. śăłta kǫr turpa xuwat ił ԑsłəsəs.
 xɔn wantəł: kǫr ɔw ewəłt tut jăpali kim waŋkəł.
 xɔn šԑŋk paknəs.
 mitxǫ amətman śi artən xiwԑməs:
 – xɔn. năŋ jasəŋłan wԑrman ma tămiti xǫłəŋa śi jisəm.
 năŋ moj mănət oša wԑrłen.
 xɔn jăməs wantti pitəs pa śirən wełśi mitxǫjəł oša wԑrsəłłe.
 – năŋ šăŋkap śi mitrajəŋ xǫ. – xɔn mitxǫjəł ewəłt paknəs.
 – ma intăm năŋti śi mitrajəŋ xǫ xɔn wɔšԑm ewəłt jira wɔšətłəm.
 xołta kurŋəłanən tǫłijən. śiw măna.
 ma xɔn muwԑmən tămxătəł ewəłt năŋ kuren ănt ał šǫšiłəs.
mitxǫ wǫna tišԑməs pa śăłta oxəł ił ԑsəłman kim ԑtəs.
 šiməł łɔłʼəs. tiwełt-toxełt ăŋkərmijəs. śăłta šǫšməs toxi pԑła. xołta sԑmŋəł wantsaŋən.
 xuw moj wan tištəman šǫšəs. wantəł: łuw jełpełən wǫn xoraməŋ wɔš ɔməsəł.
 ox ponəs pa wɔša łoŋəs.
 śi wɔšən kănaś kǫśaja wǫs.
 łuw kănaś xośa mănəs.
 kănaśən łuw rǫpitti wusi.
 mitxǫ šԑŋk tǫsa rǫpitəs.
 kănaśən rǫpatajəł păta iwołap išəksa.
 śiti łuw xuw moj wan rǫpitəs.
 imołti xătəł łuw łǫxəsłał piła wǫjtənti noməs wԑrəs.
 šԑŋk kăšeł łǫxəsłał pԑła pa rǫt muwəł pԑła wǫna jis.
 xɔnən łuw wɔšətsa pa wek kԑša łuweł joxi joxətti ănt răxəs.
 “moj wurən xɔn łԑpəłti.
 – mitxǫ nǫməsəs.
 – łɔw tojtԑma muw ponłəm. xǫn xɔnən ińśəsłajəm. moja joxətsəm. ma lopłəm:
 “ma ma muwemən jăxłəm ”
 śiti ma xɔn łԑpəłłəm pa rǫt muwԑmən wǫłti pitłəm ”
 mitxǫ śiti śi wԑrəs.
 xǫn łuw xɔn muwa joxtəs łɔw tojtən. xɔnən išńi ewəłt kaśətsa pa iśməsi:
 – moja năŋ muwԑma joxətsən.
 ma năŋət wełti parłԑm.
 mitxǫ xɔnəła ńăxman lopəł:
 – năŋ mănət năŋ muwen ewəłt wɔšətsen. ma intăm muw łǫtsəm pa muw ǫxtijən jăŋxłəm. ănt ki ewəłłen. juwa. wante.

 xɔn kim ԑtəs pa łɔw tojət xośa šǫšəməs.
 wantəł: tojtən muw.
 xɔn nǫməsijəł:
 “šɔp pa śi katra mitxǫjԑm mitrajəŋ.
 nowi xătəł tǫrəmən mănət łԑpəłsəłłe ”
 śăłta xɔn ńăxman pɔttəstisłe mitxǫjəł łăŋkər ewəłt pa lopəs:
 – năŋ mԑt mitrajəŋ xǫ isa muwən.
 juwa intăm pa ma xośԑma. sorma jiten wǫnta tăjti pitłԑm.
meń
 katra wułi ławəłti mir kǫrtłał kutełn xuwn wǫsət. sɔt – sɔt wet jaŋ kilɔmԑtra wušn.
 jornət tiwełt-toxełt jăŋxtełn aj pawətłət: tăm wułi kǫrtən ewi sԑma pitəs. tom wułi kǫrtən pox sԑma pitəs.
 aj poxen aŋki-aśi kasłəptijłłəŋən tomet xośa wanašək. śăłta pa moj piła mănłət aj ewi wǫrtiti.
 śi jupijn ewi wet xǫt tăła jitał kԑmn wǫntpəł imijn śi tǫłi.
 wǫntpəł imi xɔtn in ewi wǫna jitał wǫnta ԑnməłtəłi pa ikija śi ɔmsəłła.
 r slepenkɔwa pɔsn
wułije ɔłəŋn
 wułijԑŋən potərtłəŋən.
 kăt wułije.
 itəł lopəł:
 “ma kǫśajԑmn atma tăjłajəm. – lopijł. – sԑŋkłajəm. – lopijł.
 – jăma isa ănt tăjłajəm.
 katra ǫxəłleŋkija kirłajəm.
 śi katra ǫxəłleŋkԑm ławərt tǫtʼłʼəti.
 śăłta pa kǫśa nԑŋԑm pa śiməś. – lopijł. – ǫxłəła sosəm kԑpəłłał. sosəm otlԑłał ponłəłe. ănt tănłłəłe. ănt otłəłe.
 jɔxłam łuw ( tǫpa ) kări ǫxəłn tałtԑmən. – lopijł. – jăməs ławərt.
 šǫk śi wantłəm ”.
 śăłta pa i wułijeł lopijł:
 “ma. – lopəł. – ăntǫ. ma kǫśajԑm jăm. – lopijł. – kǫśajԑm ar wułi ăn tăjł.
 ma ateł kuš wǫłłəm.
 kǫśajԑmn. – lopijł. ǫxəłn kirłajəm. jiłəp jăm ǫxəłn kirłajəm.
 ǫxłԑm tałti kԑn.
 śăłta pa. – lopijł. – kǫśa nԑŋԑm iśi jăm.
 kԑpłijełał. soxijełał xoł tănłłəłe.
 łuw kăr ănt tăjłəmn. – lopijł. šunš ănt tăjłəmn.
 tałəstԑm wԑra kԑn ”.
 in tǫrəm aśeł lopijł:
 “śirən ki. – lopijł. – xɔraŋ xɔt. wɔjən xɔt jukantłew. tom năŋti sԑŋkti. năŋti šǫkatti xănten. – lopijł. – kurŋəł kԑša at šǫšijł ”.
 śiti śi parsəłe.
 in tom śi wułi šǫkatti xǫjəł wułijn ăn partsəłe.
 “wułi jăm tăjti xǫjen pa śi wułiłał jełi at ԑnəmłət ”.
 wułijn pa partła tǫrəm aśijən.
 śiti śi wǫsət wԑrət.
 nԑpeka xănšəs t mɔldanɔw
wułet
 wułi ławəłti muwew wołłi wԑrsa.
 wułi ławəłti muwew łiw wuseł.
 wułi ławəłti tăxet isa šimła jisət.
 wułet torn łԑti śireł ăntǫ.
 torn ki łԑłət. tur xăriłał pa sǫłłał isa kăłija wańśłajət.
 wułet isa šǫšłət.
 wǫnt muwn łԑpət. waś ǫxəł torn wǫł.
 nԑməł xǫłəm liptəp torn. śit łiw wǫłeł.
 śi tornen măł ar ԑsəm jiŋk tɔwijn. wułet ɔməstijn.
 tăłn łɔńś kuł.
 wułet kuł łɔńś iłpi ewəłt łetot nox xirłət.
 łiwət ławəłti jɔxłał tǫp jăm tăxi kănšti kԑši wǫłłət pa i śăta wułet ławəłti.
 jorn muw wułet pa kurłał łԑłət.
 in ma xośama śi wǫł kăt wułi. łin i lɔtn ăł tǫp łɔłłəŋən. łԑtot xɔłəmti śirn isa ăntǫm.
 ănt pa wǫłłən. moj śirn łԑtot xɔłəmti tăm kułət kuł łɔńś iłpi ewəłt.
 r slepenkɔwa pɔsn
karš
 pirəś imԑŋən-ikԑŋən wǫłłaŋən ɔłŋəł joxətła najəŋ wɔšən. ɔłŋəł joxətła wǫrtəŋ wɔšən.
 śiti xuw wǫsŋən. moj wan wǫsŋən. xojən wǫłi.
 imołtijən imileŋki nox kiłəs. rat xɔjəm ara xătəłsəłłe pa wɔj păntət xănšəs.
 ikeł wejŋəł kănšəs pa xišԑm kawrəłman kim śi mănəs.
 śi jăŋxəs. jăŋxəs – nԑməłti ăn wełəs.
 joxi mănti pitmałən karš pošəx wǫjtəs. toxəł ăn tăjəł. pun ăn tăjəł.
 joxi tǫsłe. ɔw kimłəła śiw ɔmsəmsəłłe.
 imełən inśəsła:
 – moj wełsən.
 – karš pošəx wǫjətsəm.
 imeł lopəł:
 – minətti łԑti-jańśi ot śi tǫsən.
 pirəś ikeł lopəł:
 – łԑti jiŋk. jańśi jiŋk miš.
 jetna jis. pirəś iki kim ԑtəs. karš pošxəł lopəł:
 – mănətti num wɔš ɔłəŋa tuwe. łapət ampar păti ampara ɔmse.
 joxi mănəs. imełən inśəsła:
 – xołta tǫsen karš pošxen.
 minətti łԑti-jańśi ot śi tǫsen.
 pirəś ikeł lopəł:
 – łԑti jiŋk. jańśi jiŋk miš.
 xuw at săxət xuw ołsaŋən. wan at săxət wan ołsaŋən.
 in ikileŋki xišԑm wejŋən łǫmtəs pa śi kim ԑtəs karš pošxəł wantti.
 łant tăjəm amparłał xołijewa łԑwəmət.
 ikileŋki lopəł:
 – tut łԑwəm łapət aŋkəł. naj jɔsəm łapət aŋkəł xołijewa łԑwmeł.
 karš pošxəł ɔw kiməła ɔməssəłłe.
 pirəś imeł łʼawətəł:
 – mołxa śi lopijəłsəm: minətti łԑti-jańśi ot śi tǫsen.
 – ja. ał łʼawta. łԑti ot jańśi ot miš.
 jǫxət śi otԑmənən łapətłajmən.
 śăłta in xătłən wǫsŋən. jetna jis. karš pošxəł răśəŋa. pun răśəŋa juwmał.
 in karš pošxəł lopəł:
 – mănətti wɔš kutłəpa ɔmsəłte.
 pirəś iki tǫsłe karš pošxəł pa wɔš kutłəpa ɔməssəłłe.
 imeł lopəł:
 – mołxa tԑłən lopłԑm: minətti łԑti-jańśi ot śi tǫsen.
 śăłta xuw at săxət xuw ołsaŋən. wan at săxət wan ołsaŋən.
 ałəŋ imełən nox pǫxəłməsi. xišԑm pǫsəŋ kawrəłman śi kim mănəs.
 wɔšəł xoł łԑwəm i ɔłŋəł.
 in karš pošxəł wǫna juwmał. toxəłłał ԑnəmmał.
 nox ałəmsəłłe pa ɔw kiməła tǫsłe.
 imełən ińśəsła karš pošxəł ɔłəŋən. łuw lopəł:
 – naj jɔsəm łapət aŋkəł. tut łԑwəm łapət aŋkəł łapta łɔśmał.
 – mołxa śi lopijəłsəm: minətti łԑti-jańśi ot śi tǫsen.
 i xătłən wǫsŋən. karš pošxəł kărŋəłsəłłe. tǫp ałsəłłe. num wɔš ɔłəŋa ɔməssəłłe.
 śi atən xɔłsaŋən. pirəś ikeł nox kiłəs pa śi mănəs xišԑm kawrəłman.
 in karš pošxəłən wɔšəł xoł łԑwəm.
 nԑməłti ewi-pox ăn xăśəs.
 toxəłłał jetšəmeł.
 joxi tǫsłe. ɔw kiməła ɔməssəłłe.
 joxi łoŋəs. imełən ińśəsła:
 – minətti łԑti-jańśi ot śi tǫsen.
 – ja. łԑti jiŋk. jańśi jiŋk miš.
 jetən pirəś ikeł kim ԑtəs. karš pošxəł pɔjəkśəł.
 – mănətti ɔw xɔnəŋa ɔmsəłte.
 ɔw xɔnŋəła ɔməssəłłe.
 imełən ińśəsła. xołta tǫsłe karš pošxəł.
 – mołxa tԑłən lopijəłsəm: minətti łԑti-jańśi ot śi tǫsen.
 in atən ołsaŋən. ikeł nox kiłəs. karš pošxəł wantti ԑtəs.
 karš pošxəł lopəł:
 – mănətti ԑnməłsen năŋ. in ołti otłan ma šănšԑma ponəłi.
 pirəś iken karš pošxəł šăš wura ołəs.
 śi pǫrłəs nox ԑłəmłətał wǫnta. tak łԑrəp juxət kutłəp ewəłt šǫpa mǫriłət.
 nox ԑłəməsŋən. xănšəŋ păłəŋ ar ox łuŋətłaŋən. piti păłəŋ ar ox łuŋətłaŋən.
 ił śi mănsaŋən. iłən jiŋkən-muwən aj xɔtije.
 karš pošxəł lopəł:
 – tăm wǫn opԑm xɔt.
 joxi łoŋa. lopa: “toxłəŋ karš jiwəŋ pox. kurəŋ karš jiwəŋ pox toxəł ăn tăjmałən toxłał ma ԑnməłsԑm. pun ăn tăjmałən punəł ma ԑnməłsԑm ”
 śăłta aj łaraś wɔxa.
 pirəś iki joxi łoŋəs. wantłəłłe – śiməś tiłəś wenśəp nԑ. xătəł wenśəp nԑ.
 i ńoxəs săx rǫx ɔłŋəł ewəłt nawərəł. iłta nawərəł.
 kăt wuśa kătna wԑrsaŋən. xǫłəm wuśa xǫłma wԑrsaŋən.
 sorəŋ păsan. mawəŋ păsan kԑrətsaŋən. łԑsŋən-jaśsaŋən.
 śăłta pirəś iki aj łaraś wɔxəs.
 in nԑŋəł lopəł:
 – ma năŋena xǫn măłԑm.
 pa śi mănəs in ikilԑ.
 karš pošxəł lopəs:
 – ăn măsłe. at wǫł.
 karš šănša ikilԑ ołəs. nox pǫrłəsŋən.
 xuw mănsaŋən. moj wan mănsaŋən. imołtijən ił śi łatsaŋən.
 – tăm kutłəp opԑm xɔt. łoŋa.
 joxi łoŋəs. śiməś tiłəś wenśəp nԑ. xătəł wenśəp nԑ.
 i ńoxəs săx rǫx ɔłŋəł ewəłt iłta nawərəł.
 kăt wuśa kătna wԑrsaŋən. xǫłəm wuśa xǫłma wԑrsaŋən.
 sorəŋ păsan. mawəŋ păsan kԑrətsaŋən. łԑsŋən-jaśsaŋən.
 śăłta ikilԑ lopəs:
 – toxłəŋ karš jiwəŋ pox. kurəŋ karš jiwəŋ pox toxəł ăn tăjmałən toxłəł ma ԑnməłsԑm. pun ăn tăjmałən punəł ma ԑnməłsԑm.
 aj łaraś mănԑm partsəłłe.
 – ma năŋena ăn măłԑm.
 pa śi jełłi mănsaŋən.
 xuw mănsaŋən. wan mănsaŋən. ił śi łatsaŋən.
 – tăm aj opԑm xɔt. łoŋa.
 joxi łoŋəs. śiməś tiłəś wenśəp nԑ. xătəł wenśəp nԑ ɔməsəł.
 i ńoxəs săx rǫx ɔłŋəł ewəłt nawərəł. iłta nawərəł.
 kăt wuśa kătna wԑrsaŋən. xǫłəm wuśa xǫłma wԑrsaŋən.
 sorəŋ păsan. mawəŋ păsan kԑrətsaŋən. łԑsŋən-jaśsaŋən.
 măntał jełpijən aj łaraś wɔxəs.
in nԑŋəł jăm xuwat xǫsła ɔmsəs pa lopəs:
 – năŋena ăn măłԑm. xoja măłԑm.
 aj łaraś łuweła śi măsi.
 kim ԑtəs. karš pošəxłən joxi mănti partsa.
 łԑwasa śi šǫšməs.
 imołtijən wewłi pitəs. măłəŋ kiməła joxtəs. nǫməsəł: “tăta rutʼśəłəm i mojsər łaraś karałəti păta săr mɔsəł ”
 aj łaraś karałəti pitsəłłe. toman wus ewəłt kăłi mănti pitəs.
 łaraś pԑlki pitəs pa śăłta mir ara xǫxəłti pitsət.
 pirəś iki łuw jupełən ńǫxłəsijəł.
 măłəŋ jiŋk ara pɔxəs. i iki nox ԑtəs.
 – moj tăta mărŋəłtijəłłən. ołti mănԑm ăn măłən.
 ma năŋen ńɔtłԑm śi mir ăkətti năŋ tǫp mije mănԑma năŋ poxen.
 pirəś iki nǫməsijəł: “ma pox xǫn tăjłəm. jastəłəm măti ”
 nԑpek xănšsa pa łuw mewłəła xǫntəmsa.
 joxi joxtəs. imileŋkeł wǫł. pox tăjəł.
 poxəł wǫna juwmał.
 poxəłən aj łaraś nox punšsa.
 łaraś ewəłt mir ara lońəmsət.
 in wɔš wǫna jis.
 śăłta mewəł nԑpekəł poxəłən šiwałəsi.
 – mănətti nԑš ałʼmen. śirən mănti mɔsəł.
 śiti lopəs pa śi šǫšməs.
 mănəs-mănəs. măłəŋ kiməła joxtəs.
 śiti łɔłʼtał sati xǫłłəłłe – xotŋət jiteł satʼəł.
 “moja jiłəm.”
 – nǫməsəł.
 năxԑmijəs-moxԑmijəs. xănši jɔntti waś jintəpa jis. măłəŋ kiməła łuwətti łɔśsəłłe.
 in xotŋət joxətsət. măłəŋa pewəłti mănsət. xotəŋ xorłał nox ԑŋxsəłłał.
 xǫłmit xotŋəł opԑŋəłən wɔxsa-wɔxsa. wełśi mănəs pewəłti.
 śi mărən in xǫjən xotəŋ xorəł jɔša pawətsəłłe.
 kăt xotəŋ-ewԑŋən pewəłsaŋən. pewəłsaŋən. xorłan łǫmətsaŋən pa nox pǫrłəsŋən.
 open xăśəs.
 xuw wantəssaŋən łin xotəŋ xor păta. tǫp nԑmxojat nox ăn pitəs.
 xoj aŋkԑŋəłən jăxa măsijəŋən. xoj aśԑŋəłən jăxa măsijəŋən. jăxa nǫməłməsŋən.
 – in mănԑm mănti mɔsəł.
 kănše mănətti wɔš xośa. mԑt wǫn xɔtən. ma ɔw numpԑm wurti ɔłʼəpən nԑrətłԑm.
 łuw mănmał jupijən in xǫ wɔš kănši mănəs.
 wǫn wɔša joxtəs. jina. wɔš kutłəpən wǫn xɔt ɔməsəł. ɔw numpeł wurti ɔłʼəpən nԑrman.
 joxi łoŋəs. in nԑŋəł ńăxəł.
 śăłta jăxa nǫməłməsŋən.
 xuw wǫsŋən. wan wǫsŋən. pox tăjsaŋən.
 imołtijən kanŋən-łǫjŋən joxi kerisaŋən.
 i xǫ lopəł:
 upən ikijən wɔxsajən.
 upəł łuweła lopəs:
 – ma łǫŋx jesajԑm. kăłt jesajԑm: tăm ołti kǫrt ołti ewəłt. ołti wɔš ołti ewəłt. łoxtəm sɔxəł. wołtəm sɔxəł wɔš xǫlət wԑra.
 jintəp karti tăxəməłən. ki. sԑmət at oł.
 wɔš ołti mărən ăntə ki wԑrłen. năŋ wurəŋ ńołen-sԑmen ǫxtija xătəł pɔxənəł.
 joxi joxtəs. imełən ińśəsła. moj wԑr păta wɔxənsa.
 imeła śi wԑr potərtsəłłe.
 imeł ńăxijəł:
 – tǫsa łikəmsən.
 jetna jis. ikeł ił ołti ăktəśəł.
 – in mǫnta lopłen wԑrən măsijən. ił xołti ołłən.
 ikeł ănt pa xǫłənəł.
 tǫp ikeł ił ołəs. in nԑ jakti pitəs.
 nԑ jaka pitəł – łuw tǫs. xǫ jaka pitəł – łuw tǫs.
 xołśa sati łajməŋ-kešeŋ in xǫ nox pǫxəłməsi.
 ałəŋ ikeł nox kurətsəłłe. pawəłt jɔšən pa săŋkəpən măsi.
 – măna. tota sԑŋkanta.
 imołtijən kanŋən-łǫjŋən joxi kerisaŋən:
 upən ikijən wɔxsajən.
 xołta măntał wǫł. łin jupenən śi šǫšməs.
 upəł iki lopəs:
 – ma łǫŋx jesajԑm. kăłt jesajԑm śăłta xǫn soxənəł.
 tăm ołti kǫrt ołti ewəłt. ołti wɔš ołti ewəłt tǫrəm xɔt wԑra.
 ănt ki wԑrłen. năŋ wurəŋ ńołen-sԑmen ǫxtija xătəł pɔxənəł.
 jetna jis. ikeł ił ołti ăktəśəł.
 – ił ołłən. tǫrəm xɔt wԑrti xǫ.
 ikeł ił ołəs. in nԑ jakti łɔłʼəs.
 nԑ jaka pitəł – łuw tǫs. xǫ jaka pitəł – łuw tǫs.
 łajməŋ-kešeŋ xǫs xǫ joxətsət pa tǫrəm xɔt wԑrsət.
 ałəŋ ikeł nox kurətsəłłe. pawəłt jɔšən pa săŋkəpən măsłe.
 – măna. tota sԑŋkanta.
 imołtijən kanŋən-łǫjŋən joxətsaŋən:
 – upən ikijən wɔxsajən.
 xołta măntał wǫł. śi mănəs.
 upəł łuweła lopəs:
 – wԑŋ jɔx. tɔn jɔx. ma ăł lopiłəm jasŋԑm. năŋ śi wǫnət wԑrət wԑrłən.
 śi tǫrəm xɔta jetən mănatən. ewԑm tǫrəm ńań at wԑrəł. năŋ tǫrəm nԑpek łuŋta.
 ănt ki wԑrłən śi wԑr. năŋ wurəŋ ńołen-sԑmen ǫxtija xătəł pɔxənəł.
 moj wԑrti. joxi mănəs. imeła potərtsəłłe pa ił ołəs.
 imeł jetən tǫrəm xɔta łoŋəs. polšəŋ i suŋa łʼaksəs – ikeł łɔłʼəmtəs tǫrəm nԑpek łuŋətti.
 kimət tăxija łʼaksəs – łuw xoraspəł nԑ tǫrəm ńań wԑrəł.
 ikeł nox kurətsəłłe.
 – xontəłmən. moj ołłən. aśԑmən śi nǫtłajmən.
 łɔw ɔśa jăŋxəs. aśeł iki woxsar katəłti łɔw kirəs.
 ałəŋ aśeł tǫrəm xɔta mănəs. wantłəłłe: wԑŋəł tǫrəm nԑpek łuŋətəł. eweł xănšaŋ ńań wԑrəł.
 joxi mănəs. imeła potərtsəłłe.
 imeł lopəł:
 – ewen mitrajətən łԑpəłłajən. xuwən łin xontəsŋən.
 śi porajn imeł ikeł piła jeł xontəsŋən.
 imołtijən imeł lopəł:
 – mołti wԑr wǫłən.
 – nԑməłti ănt wǫłəm.
 – aśԑm śi jił.
 aśełən ełti joxətti pitsajŋən. łin pirəś imԑŋəna-ikԑŋəna jisŋən. aj misa poxən jis.
 aśełən ełti joxətsajŋən. ińśəsłajəŋən:
 – ma ewԑm. wԑŋԑm wantsəłłən moj ăntǫ.
 eweł lopəł:
– min năŋ ewen. wԑŋen wantman xǫn jăŋxłəmən.
 tăm xǫłəmjaŋ ɔł kănšsəmən aj misԑmən. in tǫp wǫjsԑmən.
 śiti upəł iki joxi mănəs.
 imeł jołən lopəł:
 – ewen mitrajətən śi łԑpəłłajən.
 in ki pa śi jołta ńǫxəłti pitsəłłe eweł pa wԑŋəł.
 łin śi măr pa jełšək xontəsŋən.
 imołtijən imeł lopəł:
 – mołti piś ki ănt tăjłən. tăta śi joxətłajmən.
 karti pǫśka ԑtəs. śi pǫśkaja łin łoŋsaŋən.
 aśeł wana joxtəs. karti pǫśka šiwałəs pa sԑŋkti pitsəłłe.
 pǫśka ara pitəs. wԑŋəł wԑra łikaśəs pa polšəŋ upəł pԑła łʼaksəs.
 śăłta upəł karti aŋkəła jis.
 pɔjəkśəti wԑŋəł pitəs.
 śăłta jămaśsət pa ara mănsət.
 joxi joxtəs poxəł. wantłəłłe: aŋkeł-aśeł i xɔt suŋən xăśmał. i tut sułtəməł xăśmał.
 joxi łoŋsaŋən.
 aŋkeł imi ԑtərŋən-păłəŋŋən wǫnta šǫŋxsəsłe. ił pitəs xǫłəm tăł aj ewija jis. oxšam siłəł iłta tałłəłłe.
 meńəłən aśeł iki šǫŋxsəsi ԑtərŋən-păłəŋŋən wǫnta. ił pitəs. xǫłəm tăł aj poxa jis.
 śi śuńəł-xǫłəłən in pa śi wǫłłət.
susn
 sus – śit mԑt jăm pora.
 susa jitijn muŋ jăŋxłəw wǫnta wɔńśəmot wɔńśi pa toləx ăkətti.
 i puš ma ikԑm piła pa ńawrԑmŋəłam piła jăŋxsəm wɔńśi.
 śirn wǫs ԑtər xătł.
 muw ǫxtijn xɔjəm liptət ołłət.
 wɔńśəmot wɔńśəm mărewn poxԑm łaŋki šiwałəs.
 łuw wԑra amtəs.
 łaŋkew nɔxər jux xośa ɔmsəs. nɔxər sԑm łewman.
 arsər wɔńśəmot wǫs.
 ma ewԑm piła tɔxtəŋwǫł pa sewəpsi wɔńśsəm.
 poxԑm aśeł piła jɔxəm wɔńśəmot wɔńśsəŋən.
 wewłi juwmewn put wԑrsəw.
 ńawrԑmŋəłam šaj kawərtsəŋən. šaj jańśsəw.
 pa jԑša wɔńśsəw pa joxi šǫšsəw.
 joxłi juwəm mărewn pa nɔxər sԑŋksəw pa toləx ăkətsəw.
 muŋ jăma rutʼśəsəw.
 śiti xătłew mănəs.
 o randimɔwa
sǫx
 ma aja wǫłmԑmn aŋkԑm pa aśԑm piła łuŋn asn wǫsəm.
 aśԑm xuł wełpəsłəti xojat wǫs.
 ma sԑma pitəm xătłԑmn aśԑm wǫn sǫx wełəs.
 joxłi joxtəs. as xɔnəŋn sǫxł keła jirəmsəłe. ma wantsəm.
 śăłta śi sǫxew kasəma kitsew śatʼśaśԑma.
 śăłta min aŋkԑm piła kasəma mănsəmn.
 joxi joxətsəmn ma śatʼśaśԑm xośa wuratti pitsəm.
 śatʼśaśԑm xośa joxətsəm. ińśəsłԑm:
 – sǫxen xota wǫł.
 śatʼśaśԑm lopəł:
 – łԑsew.
 ma pa:
 – moja łԑsłən. keła jirti pa joxana ԑsəłti mɔsł.
 – aje. tăm xułen tăta wǫłti ăn pitł.
 amńajew sɔrəm. sǫxew pa wǫn.
 łuweł tăta jăŋxti jԑrmat.
 o tarlina ( kasəm )
poškanłi wełpəs xǫ
 imołtijn wɔš ewəłt kurn kǫrtԑm wǫnta sɔntəməsəm.
 śirn łɔńś wełśi łołas. xătłew łԑłašək jis pa xɔšma ajəłta jiti pitəs.
 ajəłta ałəŋaja ăktəśti ɔłŋitsԑm. kăt xuś jaŋ śɔs kԑmn pănta śi pitsəm.
 mănsəm poškanłi.
 tǫp aj joxan tompija pitsəm. śăta lukət. kutret wǫnšijn ɔməsłət.
 tǫxłał pǫrłəłət. mołti kԑm mănłət. śăłta pa śi wǫnšija łatłət.
 ma mănti kutԑm xuw. xǫłəm jaŋ kiłametra mołtas.
 nik wǫnta joxətsəm. nǫməsłəm šaj jańśłəm. łɔra ԑtsəm. śăta jiŋk lɔtn xotŋət ɔməsłət. mołti kԑm nǫməłta uwman mănłət.
 šaj jańśi ɔməssəm. šɔšət jăŋxmatsət. kuš muŋ łuw ńoxeł ănt łԑłew.
 tăm wasiłan siri joxətti otət. pa xotŋət pa łǫntət.
 jełłi mănsəm. ńur moxəłaja arsər aj toxłəŋ wɔjət. mănԑma šǫtši kԑn pa ǫməś. xătłԑm pa jăm.
 isa mănəm kutԑm kǫrtԑm wǫnta łapət śɔs kԑm šǫšsəm.
 kǫrtԑma joxətsəm. aśԑm jołn ɔməsł.
 in pa śăłta nǫməsa: poškan tǫtʼłʼati artən nԑməłt wɔj-xuł śiti sԑma ănt pitł.
 poškan ănt tăjtenən śi arat wɔj-xuł.
 śiti śi jăŋxłəw. xǫn mɔsł kurn jăŋxti.
 f mɔldanɔw ( wut wɔš )
pašit-wǫrt
 i ikilԑ wǫs.
 moj kԑm ńawrԑm tăjəs. xołijewa aja wǫłtełən kara jisət.
 kašəŋ ńawrԑməł šawitałən łǫŋx pԑła łʼawətəł.
 łuw łǫŋxəł – pašit-wǫrt.
 łʼawəttałən lopijəł:
 – xɔm. pašit-wǫrt iki. năŋət wǫjətłəm ki. oxen nox sewərməłəm.
 sus łaŋki porajən łaŋkija mănəs.
 i łaŋki wǫjtəs. kuš juwətəł. isa ănt xɔjəł.
 pa juwətəł. pa ăn xɔjəł.
 imołtijən juwtəs. łaŋkeł ił kerijəs.
 łaŋkeł nox wujmał artən wantijəł: mołsər xǫ łuw ɔłŋəła jił.
 wana joxtəs pa lopijəł:
 – ma kǫrtԑma mɔja jăŋxa.
 – ăntǫ. – ikilԑn lopijəł. jetən ɔłəŋa śi jis. xoj śi xuwat muwa mănəł.
 joxtəm xǫjen lopijəł:
 – kǫrtԑm wanən tăta. tom ńǫrəm šǫpa šǫtłən pa jɔxəma joxətłəmən.
 śăta śi kǫrtԑm wǫł.
 – ăntǫ. – ikilԑn ńur isa ăn łăŋxał.
 joxtəm otəł wantłəłłe. jămən tăm xǫ ănt łăŋxał mănti.
 śi artən suw juxəł ikileŋkija măsłe.
 ikilԑ suw juxa katłəmtəs. śi artən jɔšəł śiw śi xănəmtəs.
 joxtəm xǫjəł joxtəm jǫšəł pԑła šǫšməs.
 ikilԑn xołta măntał wǫł. iśi łuw xɔnŋəłən šǫšəł.
 ńǫrəməł šǫšsaŋən. jɔxəma joxətsaŋən.
 ikilԑn ińśəsłəłłe:
 – năŋ inmǫnti lopłən kǫrten tăm jɔxəmən wǫł. pa śi ǫxtijən min pa ńǫrəma joxətsəmən.
 joxtəm xǫjəł lopijəł.
 – ma năŋət jăma wɔxtԑmən ănt jisən. pa šǫša.
 šǫšłaŋən. šǫšłaŋən. isa ănt joxətłaŋən.
 xǫłəm ńǫrəm pa xǫłəm jɔxəm mănsaŋən.
 imołtijən xǫjəł lopijəł:
 – in kǫrtԑma joxətłəmən. isa ma jupԑmən šǫša. joxłi pԑła pa ar ɔłəŋa ał wantiła.
 wantłəłłe: kǫrta śi joxətsaŋən.
 i ikeł jupijən šǫšəł. śi kutən xănija wantijəł: xɔtətən ńałəm šǫp pa păł šǫp jɔx wǫłteł.
 kutełən potərtłət:
 – łԑtotən śi tǫsijəw.
 i ikeł xɔt wǫnta šǫšsaŋən. joxi łoŋman jupijən mɔj xǫ šajən jańłśəsi.
 ikilԑn lopijəł:
 – ja. mănԑma mănti poraja. ałpa. jis atԑm pa xuwa śi jis.
 łuwət tuwəm xǫjəł lopijəł:
 – ma năŋət wԑr păta kǫrta wɔxsԑm. i xɔta pa jăŋxłəmən.
 łǫmətłʼəsŋən. i ikeł. jupijən kim ԑtəs. łuw jupełən śi šǫšəł.
 imołtijən wǫn xɔta śi joxətsaŋən.
 łoŋmał jupijən wantijəł: tăm xɔta păł šǫpəŋ pa ńałəm šǫpəŋ jɔxłan ăkəmmeł.
 xɔt kutəpən ǫpətłał pa tušłał łɔśa juwəm pirəś iki ɔməsəł.
 łoŋmał imoxti śi pirəś ikełən ińśməsi.
 – mănət wǫłen.
 – xołśasa wǫłԑm năŋ xojat. – ikilԑn lopijəł.
 – pa katra ńawrԑmłan părəm porajən. šawitenən xoj pԑła łʼawətsən.
 ma śi pašit-wǫrt iki.
 śirən lopłən oxԑm nox sewərłən.
 ja. sewre. ma tăta tăm. sewre.
 ikilԑ moj loptał wǫł. xǫsła-sijłi łɔłijəł.
 śi kutən pašit-wǫrt iken moj kԑm wǫł. śi kԑm tarma jił.
 moj kԑm uwətəł. śi kԑm łika jił.
 śi kutən xotti łɔw kur pǫrməm sij măratəs.
 kimət puš măratəs. śi kԑm xǫłtijən wana satʼəł.
 xǫłmit puš măratəmən xɔt kutəpa jԑŋk łɔwəŋ xǫ ԑsłəsəs.
 łɔwəł śi kutən jełłi tǫłi. joxłi pa joxłi tǫłi. śi mort šakənməł.
 łɔwəŋ xǫjəłən pašit-wǫrt iki ińśəsła:
 – năŋ moj păta tăm iki tiw tǫsen.
 pašit-wǫrt ikeł lopijəł:
 – łuw katra ńawrԑmłał šawitałən ma pԑłԑma łʼawətəł:
 “xɔm. pašit-wǫrt iki. sԑma ki pitłən. oxen nox sewərłԑm ”.
 – xɔm. jiwłap-ăsłap wurəŋ ńoxi. ma tăm wǫłtԑm nǫpət moj kԑm puš ił pa šawijłsajəm. mołti kԑm łʼawəttijəłsajəm mirən.
 nurԑm ăn śi kănšijəłłəm.
 śi łɔwəŋ xǫ jasŋət jupijən ńałəm pa păł šǫp jɔxłan xɔn łɔw šănša piti pa wurti wɔj. lԑpək ponti ɔłŋitsət.
 xɔn iken pašit-wǫrt iken pԑła lopijəł:
 – ma mɔrti muwa ănt joxtijəłsəm. imołtijən sij śi xǫłsəm. śi juwmԑm tăta tăm.
 łɔw pԑŋk kełəł nox tǫp wusłe. xɔt łaŋəła śi pǫrłəs. tǫp sɔrńԑŋ łɔw kurŋəł kăłsaŋən.
 pašit-wǫrt iken ńǫxməs.
 – tăm iken tuwəm tăxena joxi tuwe.
 tăm kǫrta tuwəm xǫjłən joxi tǫsi.
 – ja. xăśa năŋ. măna joxi.
 kuš xǫjəł mănti wutʼśijəł. ikilԑn pa łuw jupełən.
 xǫjəł xǫxəłmał. łuw pa xǫxəłmał.
 wusi pa xǫjəłən wułi kełəła jowərtsa.
 xǫjəł mănəm jupijən wełśi jɔxłał kim xɔt ewəłt ԑtsət. łuwət šuwałəsət.
 nox jowərtsa.
 śi jupijən łuw śix pitəs. kăt wet xătəł ołəs pa wełśi nox łiłəŋłəs.
 nox pitmał jupijən jăm xuw wǫs. nǫptəł jetšəti wǫnta.
piłt kǫrt
 aja wǫłmԑm porajn wankutł aŋkԑm. imԑm. nijəm piła aŋkśaśԑm xośa łɔpat kǫrta jăŋxijłsəm.
 śi jis motor tăjti xojat šiməł wǫs.
 isa kurn śi jăŋxsəw.
 imołti tɔwijn aŋkśaśԑm. imԑm. aŋkԑm pa ma łɔpat kǫrtew ewəłt piłt kǫrtewa wasi wełti śi mănsəw.
 mănti tăxew xuw ăntǫ. isa jɔxəm xuwat śi šǫtłən.
 piłt kǫrtew xǫłəm pԑlək sa tɔwijn isa jiŋk śi.
 wǫn otłamn piłt łeśətsa pa rimxəmti pa śi pitəmtəs.
 ma łiw kutełn tiwełt-toxełt šǫšiłəsəm.
 ja. śi. waset muŋ moxtewa łɔr pԑlək ewəłt łǫs pԑła jăŋxti śi pitsət.
 muŋ ɔməsti tăxewa śi ɔməssəw.
 waset wankutł jăŋxti śi pitsət.
 muŋ isa xǫsła śi ɔməssəw ławłəsman.
 juxeł ԑsłəmtełn waset piłta śi xɔjłət.
 šɔš piłta pittijn aŋkśaśԑmn nox ԑsəłła.
 śiti ɔməstewn ar wasi pitiłəs. ar puš muŋ nox nawrijłsəw wasiłəw nox łărpitti.
 ma wasi xir ǫxtija ɔmsəłsajəm. waset toxəłłał jăxa jowərməsijət.
 śi ɔməsłəm. łiw xirn ajəłta śi wuratijłłət.
 wǫn otłam pa śi piłteł xośa xǫxəłsət.
 in xirn ołti wasiłam šałʼa jisət.
 nǫmsijłłəm. wantłəłam săr xoti wǫłłət.
 in xir nox otəmsԑm. i wasi jɔša wusəm pa toxəłŋəł ara łărpitsəłam.
 in otijԑm lipaśa śi pitəmtəs. noxłi pԑła śi wośəmtəs.
 mănəm sijł wǫn otłamn śi xǫłsa. ma isa xoł pakənsəm.
 nomsԑm mănԑməs. in aŋkśaśԑmn śi łʼawəttəłijəm.
 ăntǫ. isa xǫsła wǫsət. śi ɔłəŋn ănt pa potərtsət.
 ǫməś tǫx śɔs xǫntti wǫłəm wԑrət nǫməłməti …
 w n jernixɔwa ( amńa )
šɔwər łis
 xǫnti ma xołna amńa ăškɔlajn wǫnłtijłsəm jărtjaŋmit klassn. aj iket piła rutʼśəti xătł mănsəw łis ɔməsti šɔwrəta.
 śirn kamn tǫnłəp nowi wǫs.
 wusəw šaj pa arsər łԑtot.
 imołtijn pănta śi pitsəw.
 xuw mănsəw moj wan mănsəw wǫn jǫš xuwat. imołtijn xăr tăxija śi joxətsəw.
 śăta śi ewəłt torn sǫxətti tăxi.
 buran jǫš xuwat xonša pԑləka śi mănsəw wǫnt pԑła.
 šaj kawərtsəw. moj łajəm tăjłəw. tut jux sewərsəw.
 šaj jańśsəw jămsijewa.
 śăłta śi ara mănsəw łis ɔməsti.
 ma śirn xǫskԑm tăjsəm łis. aj ikiłam iśikԑm. ałpa. tăjsət.
 xuw moj wan ar tăxijn jăŋxsəw. śăłta pɔxla śi ăktəśti pitsəw ratew xɔnəŋa.
 šaj jańśsəw xăśəm łԑtotłəw piła. ajłta joxłi mănti śi sɔntəməsəw.
 ješa mănsəw. rimxəmti śi pitəs.
 măntew sa mołtarat pɔjtek wantsəw.
 wɔša joxətmewn kuła śi pătləs.
 pa xătł orɔkət jupijn imoxti mănsəw.
 šaj wuti ăn pitsəw.
 śiw joxətsəw. wantłəw. buran jăŋxmał muŋ păntłəw xuwat. łisłəw łɔłəmsajət. i aj ikew xośa šɔwrəł tuwəm.
 śiti joxi śi mănsəw. lopti śirn: “mil pa pɔs ”.
 f mɔldanɔw ( wut wɔš )
aprəŋ ewi.
 katʼajen jołn atełt xăśəs.
 aŋkeł aśeł toxłiti mănsəŋən.
 łuw anłał łʼoxitəs. xɔtxăreł nik jɔwəłsəłe.
 išńi xɔpn ɔməsti lipətłał jiŋkən šɔšəmsəłe.
 śăłta apśeł piła jontti pitəs.
 łapət śɔsa śi jis.
 ajeł ɔłma jis.
 apśeł ił wǫłtəti poraja jis.
 opełn arn arisa pa iśi kurəmn ił śi wojəmsa.
 jԑšawǫł aŋkeł aśeł joxətłəŋən. in ewije šaj kawərtəs pa śi ławłəsł.
 w n jernixɔwa ( amńa )
joxan muw iki pa as muw iki
 ( mɔś )
 [ kăt ] ikileŋkԑŋn wǫłłəŋn.
 ji ikeł joxan muw iki. ji ikeł as muw iki.
 wǫłłəŋn.
 łin wǫłłəŋn. xuw wuš ewəłt wǫsŋən ji kǫrtən. wan wuš ewəłt wǫsŋən ji kǫrtən. moj ԑnəmsəŋn ji kǫrtən.
 łin ji aŋki tăjəm pox mortn wǫłłəŋn. ji aśi tăjəm pox mortn wǫłłəŋn.
 imiłin wǫłłət iśiti.
 ewen-poxen wǫłłət. jăxa jontłət. jăxa wǫłłət. ji nԑməłt jɔxłał pԑła wewtam potər. wewtam jasəŋ ăn lopłət.
 isa jăma wǫłłət.
 imołtijn [ ji ] ikeł lopijł:
 – pa łuw isa ji joxan kǫrt łipԑmənən xǫn wǫnta wǫłłəmn. xołpԑła wǫnta jăŋxłəmn.
 ji ikeł kuš katlišək wǫs.
 – ja. jăŋxłəmn.
 wǫnta śi mănsəŋn.
 wǫnta mănsəŋn. mănəm mołti wušəna mănsəŋn. noməs moj wuša ponsəŋn.
 śi šǫšiłəti pitsəŋn: jăŋxsəŋn. mănsəŋn. jiŋkəŋ pԑlək kԑrətsəŋn. wǫntəŋ pԑlək kԑrətsəŋn.
 śi kutn ji ikiłeŋkeł ńoxəs śi wełəs.
 pa xɔt xăra mănsəŋn. xɔtxări wԑrsəŋn.
 xɔtłin mǫnti xuwn xăjsəłn. moj wuša xɔpn xăśəm tăxeł xorn.
 xɔtxăr wԑrsəŋn. łԑsŋən-jaśsəŋn.
 ji ikileŋkeł mołteł wǫtšəł. śi kănšəł joxan muw ikileŋkeł.
 as muw ikileŋkeł lopijł:
 – mojən kănłən.
 – pa śi morta śi kułəmłuw pa in anas ńoxtəti. ăktəśti pitsəmn pa xołtpԑłi iłi pawətsԑm.
 ji ńoxəsleŋki wełłʼəsəm. ńoxsԑm xołt wǫtšəsəm.
 in ikileŋki śi kănšəł. śi kănšəł. isa ăn wǫjtłəłłe.
 as muw ikeł lopijł:
 – iśipa. isa wǫtšəsen. mănԑma łɔłməma śi nǫməsłən.
 – ma pa moj. jăxa wǫsmən jăma pa năŋen łɔłməma jowərtti.
 xołti iłi pawətsԑm.
 amp pa śi amp. wanti.
 moja lopłəm. moj ma ampԑmn. mɔsəŋ ławԑməsi – śit nԑməłt ăn lopłəm.
 śi pa śi xirantł. śi kănšańł.
 “mɔsəŋ. tăta iłi pawətsԑm.”
 – nǫmisijł.
 – ăntǫ. iśipa mănԑm łɔłməma śi jowərtłen.
 ji ikeł śi ewəłt pupi anśar pănən tuwmał pa porti śi ɔłŋitsəłłe.
 – pupijn ńǫłtłəmn.
 pupijn ńǫłtłəmn: năŋ iśimort mănԑm łɔłməma śi noməs tăjłən.!
 – ăntǫ. năŋen łɔłməma noməs ănt tăjłəm ji ănt pa nǫməsłəm.
 ji ikeł isa ănt kašaśł.
 ja śi. ńǫłtəs atł łiłəŋ tԑłn ɔməssəłłe. xota wojəmtijəłsa. moj xota ăntǫ.
 śi jǫxət xătła jis. joxłi śi šǫšməs [ as muw iki ].
 šǫšməs. xɔpəła măns. xɔpəła łԑłəs pa joxi imeł xośi at joxətł.
 măns. pătləsi.
 in ńoxəs soxəł łuw tăjłəłłe. mԑt łuw łɔłəmsəłłe.
 a in wura wԑrs pupi piła.
 “in śi. – nǫməsł. – wanti. jɔša pawətłajəm.”
 śit păta śi joxi xontəł.
 a śi măns. măns. moj wurn xɔłti.
 “in śi joxətłajəm atłən ”, – nǫməsł.
 joxana wԑrs śiməś mołti kărtԑł.
 kărtԑł wԑrs pa śăłta xɔpəł śiw jirəs pa norməł ǫxtija śiw ołəs.
 in ałəŋa xǫńł pԑła pitəs. in ikeł wutłta śi jitał satʼł. pupi ikeł.
 pupi ikeł jiti pitəs. xɔpəła łԑłəmtəs. jełłi łɔwəłməs.
 jełłi łɔwəłməs. kuš xontał. xontał. jełti joxətti śi wuratła.
 ow jeśałt kԑrłəł – ji ikeł wutłta sixəłn mănł. jeł pԑlək ewəłt pa nik nawərməł. pa ńǫxəłła.
 kuš ńǫxłəsiłəs. ńǫxłəsiłəs. imołtijn nowija jis. in ikeł wǫnta šǫšməs.
 pa măns ( kimit xătłəł pa ănt joxtəs ), iśiməś kărtԑł pa śi wԑrəs.
 wanti. sɔrəm muwn oł. śi wojəmtła.
 wutłta jis pupi ikeł. pa śi in xɔpəła łԑłəmtəs. jełłi łɔwəłməs ikileŋki.
 jełłi łɔwəłməs. pa śi xontati pitəs.
 essa jiŋkən kuš mănł. mănł. ԑłti joxətti śi wuratła.
 ow jeśałt kԑrłəł – in ikeł namłta wǫśman punəŋ kuwśəp xǫ own łԑłła. joxi xăśł.
 wutłta wuti kiłəmtł. wutłta pan xuwat mănł – jeł pԑlək ewəłt pa.
 śiti ńǫxłəsijłsəŋn. ńǫxłəsijłsəŋn kutənn. xătłəł nowija jiti pԑła pits. pa śi kԑniman. omiman wǫnta šǫšməs pupi ikeł.

 śi omiman šǫšməs pupeł.
 joxi śi joxtəs ikilԑ.
 joxi joxtəs pa. ji imeł śiw šǫšł.
 – ji iken pa.
 – ma nԑməłt ăn wǫłəm.
 łuw wǫntiman xăśəs.
 pa in iken i mojł xoti jis.
 ńawrԑmłał jăxa jontti ănt ԑsł. juxəŋ jɔšn kătna ńǫxəłłəłłe.
 imԑŋł jăxa potərtti mănłəŋn. mănł – kătna ńǫxəłłəłłe. uwn ałəmłəłłe.
 “tăm iki kułʼ łuw. – imԑŋł nǫməsłəŋn – ji xoti jis.
 ji ikeł ăntǫ ”
 a śi. ji ikeł xuw wǫntijs. wan wǫntijs. śi joxtəs.
 isa ( ji ikeł joxtəs ), ji ikeł xośa potərtti pa ănt šǫtł isa.
 mołteł wewtam. isa wewtam śi xorasəp śi iki.
 ja. tǫrmeł susa jis. jăm susa jis. nɔxrət jetšəst.
 ji ikeł xośa šǫšəs [ as muw iki ] pa lopijł:
 – xɔpłəmn ǫŋxłał xołast.
 xɔpłəmn łeśətti ǫŋx kăntši jăŋxłəmn.
 ji ikeł lopł:
 – ma ja katli.
 – ja ăntǫ. – lopł. – mănłəmn.
 wԑra wɔxti pitsa. wԑra jăma wǫsŋən. śi mănsəŋn.
 śi šǫšəmsəŋn.
 śi šǫšsəŋn. šǫšsəŋn.
 – pa tăm. jăm ǫŋxijet tăm śi. pa tăta wɔŋxłəmn pa śi.
 – ăntǫ. ma tǫńał wǫłtԑmn. šǫšiłətԑmn-sa. totašək jăm ǫŋxijet isa: kar ăntǫ. nԑməłt ăntǫ.
 śi mănsəŋn. mănsəŋn. tǫsi. tǫsi [ as muw ikijn ].
 in ikełn śiw śi łɔńłśəsi.
 ji nɔxər jux. măttirn. isa nuwłał porxəł wuš ewəłt nuwəŋ.
 śi xorasp wǫn nɔxrət tăjł.
 – pa ǫŋx śăxa wɔŋxłəmn.
 tiw nox xǫŋxiła năŋ.
 in joxa joxəttԑmənən. ńawrԑmłəmn amətłʼəti jăm nɔxrət. – nɔxər iłi tăxa.
– as muw ikeł lopijł.
 in ikeł kuš katli wǫs.
 – ja. jăŋxa.
 in ikeł nox xǫŋxti śi pitəs nɔxər juxa.
 kuš nɔxər jux kutəp kԑma tǫp joxtəs. ji ikełn jołta śi tǫłi.
 jołta tǫsi. ikeł śiw wołijs.
 – pa năŋ ki jiłən. ma iłi kԑrłəłəm.
 – ăntǫ. măna. măna jux tija.
 a jux tija śi in ńǫxəłsa. isa jołta tǫsi.
 – a tăłta iłi ԑsłəmta.
 – pa tăłta iłi ԑsłəmmԑmən. xănnԑxǫja pa xǫn jiłəm.!
 – ăntǫm. ăntǫm. ԑsłəmta.
 ănt ki ԑsłəmtłən. ma tăłta iłi śi wośkəłԑm năŋtti.
 – ja. măna. ał wośke – xǫn ki. ԑsłəmtłəm.
 năŋ wośkəłen. [ moj ] ošəŋ śirn pitłəm. ox-tɔxa pԑłłəm. śăta śi părłəm.
 in iki. [ joxan muw iki ] śi ԑsłəmtəs.
 iłi pitəs.
 – tʼa-a. xǫłłəłłe. isa šăš păłatti nawərməmał kԑm ăntǫ – śiməś łԑpət śirn iłi pitmał satʼł.
 – ja. iki. jɔšŋəłan pԑłi wantiła.
 jɔšŋəł pԑła wantijł: măttirn. pupi.
 – łowattenən năŋtti wante. –
 măttirn. tăłaŋtak pupija juwmał.
 – ja. năŋ ma pԑłama wanta.
 muwa tăłtasa nawərməłəm.
 in ikeł nawərməs.
 isa-a-a. nǫməłta wuš ewəłt iłi juwəm mărəłn ńur pupi.
 iłi pitəs: kăt wǫn pupi iki.
 – ja xoti. mołti wԑr wǫłən. in moj wԑrti min tămiti jismən.
 – ikilԑ. ma moj wԑr wǫłəm.
 – ja. wǫłən. ăn wǫłən – mănłəmn.
 śi. wǫnta śi šǫšəmsəŋn.
 ješa mănsəŋn.
 – xoti. mołti wǫłən.
 – ma moj wǫłəm.
 nԑməłt ăn wǫłəm.
 – tăłta xǫłəm pupi ԑtłət.
 năŋ. moj artn ԑtłəł. iłi xăńԑma.
 ma łiw piłała kulaśti pitłəm.
 ja śi. jina.
 xăńԑməti partsa. jełi šǫšəs – xǫłəm pupi ԑtmeł.
 wǫnt ewəłt pupiłał piła wǫtʼśa śi pitsət.
 wǫtʼśa pitsət. xuw wantəsłət. wan wantəsłət – xołijewa iłpija wԑrsəłłe.
 – ja śi. iki. juwa pa mănłəmn.
 pa mănsəŋn. mănsəŋn.
 lopijł [ as muw iki ]:
 – ja. xoti. mołti wǫłən.
 – pa mojlԑ wǫłəm.
 nԑməłt ăn wǫłəm.
 – tăłta wet pupi ԑtłət.
 wet pupi ԑtłət pa. śăxa in jăma wǫłmԑmn păta. ănt ki xănłəm. năŋ ješa ńɔtəmte.
 śi păta ma năŋt tǫsԑm.
 ja śi. śiw xăńԑməs.
 ji xǫjł jełłi šǫšməs jina.
 łuw tǫp šǫšməs. jełta wet pupi ԑtsət.
 pa śi wǫtʼśa pitsət.
 xuw tănxłəssət – xojn wǫsi. wan tănxłəssət – xojn wǫsi.
 in xănti ewəłt pupija juwəm otł pa śi numpija pitəs: tomiłał xołijewa iłpija wԑrsəłłe.
 – ja. iki. juwa – mănłəmn.
 pa mănsəŋn. mănsəŋn. nԑməłt xuw ăn mănsəŋn.
 – xoti. mołti wԑr wǫłən.
 – pa moj wǫłəm.
 nԑməłt ăn wǫłəm.
 – tăta ješa mănłəmn. łapət pupi ԑtł.
 łapət pupi ԑtł pa ji pupeł – sixa pԑŋkəp pԑŋkəŋ wɔj. jowra pԑŋkəp pԑŋkəŋ wɔj.
 săx-pun-tijł ńur tut ńałəm. ńur wurti.
 ăł xǫtł ja śit. śi wǫłԑm. iśimort numpija śi pitłəm.
 śitԑm piła śit ăn wǫłԑm.
 isa ki ăn xănəłtijəłłəm. ješa ńɔtəmte.
 năŋ tiw xăńԑma.
 in iki-leŋkԑm śi xăńԑməs. păłman śi ɔməsł [ joxan muw iki ].
 tǫp jełłi šǫšməs ji ikeł. jina. măttirn łapət ԑtsət.
 łapətmit otł săx-pun-tijł ăł wołʼijł: jina. măttirn. naŋk kar punəp.
 łiw wǫtʼśa śi pitsət.
 xuw tarn xăjsət – xojn wǫsi. wan tarn xăjsət – xojn wǫsi.
 łuw atełt xǫtł iłpija wԑrsəłłe. tomeł piła śi kurtəsəs.
 nԑməłt xǫjn ewəłt pul ănt xɔłəmtłəŋn. imortn tănxłəsłəŋn.
 śi tănxłəssəŋn. tănxłəssəŋn …
 imołtijn imortn pa śimorta łiłłən joxi jԑrəmsət. nԑməłt xǫjn nԑməłt kǫs ănt tăjł.
 – ja śi. – lopijł ( in xănti ewəłt pupija juwəm xǫjł lopijł ), – wołiłəmn.
 xǫnti xănti łǫŋxəŋ jisəŋ tǫrəm tiwtijn. xănti xǫjŋ nǫptəŋ tǫrəm tiwtijn. tăməś wԑr ał pitəs.
 năŋ nurłi tăxijn iśi isa numpija ał pawtəsa.
 juxəŋ wǫnt šănšen pԑła tăłta năŋ šǫšma. ma pa tǫŋxəł xătł joxi xăśti ewijn. joxi xăśti poxn pԑŋkəŋ ɔšńi. kunšəŋ ɔšńi xorəł wǫrt. ma at xăśłəm.
 a śăłta śitənn kătna ԑsłəśsəŋn.
 in wǫnt ewəłt wǫłəm pupi ikeł juxəŋ wǫnt šăšł pԑła šǫšməs. pǫməŋ wǫnt šăšł pԑła šǫšməs.
 łuw pa [ as muw iki ] śitłan ji ikeł xośa šǫšməs.
 – ja śi. iki.
 śi tăłta wuš ewəłt joxi jăŋxłəmn pa. ɔłŋitałi. tămiłan xołijewa xorałi. wɔńśotłał wɔńśa isa xołijewa – tăm wetxośjaŋ pupen xoł năŋiłan.
 ma in tăłta pԑŋkəŋ ɔšńi xorəł wǫrta ma. wǫrta śi mănłəm.
 śit păta. ăł tarməŋ wǫrt tarmԑm wanłtətԑm păta. wewəŋ wǫrt wewԑm wanłtətԑm păta. ńoxəs soxen nԑman wujłʼəsԑm. – łik ԑtłtəti păta xǫn.
 ăł nomsəł tałti ewԑmn. nomsəł tałti poxԑmən tăm tarməŋ wǫrt tarmԑm potərtijəłti păta. mɔńśa mɔśti păta ma ńoxəs soxen łɔłmiłəsԑm.
 ja śi mănsəŋn. in nɔxər-juxəna śi joxətsəŋn.
 – ja in. iki-jԑ. nox xǫŋxa.
 ji ikeł łuw jupełn nox măns.
 iłi nawərməs: măttirn. siri xătł moj xorasəp ikilԑ wǫs. iśi xorasəp ikileŋkija juwmał.
 ji ikeł ԑsłəmtəs: iłi pitmałn. iśiti xorasəp ikileŋkija juwmał.
 śiti joxi mănsəŋn pa śi. pa kimit puš potərtəs:
 – śi. śikińśa ma śi.
 tăm ewen-poxen piła kăt jukan tăm kǫrten-wɔšenən năŋ wǫła. joxan muw ikileŋki.
 ma pa pԑŋkəŋ ɔšńi xorəł wǫrt. kunšəŋ ɔšńi xorəł wǫrt.
 śi jasəŋłał soxnəm artn in ikeł moj tǫrəma xǫŋxəs. moj muwa łoŋəs. – xołta măns. ńur łɔłʼəm lɔtł.
śi.
 łiw areł śiw soxnəs. śi mɔńśeł śiw soxnəs.
 śi xăśəm ikilԑł śi kǫrtłən moj kăt xǫ jukan eweł-poxəł piła moj in pa xołna wǫł – śit ma ăn wǫłԑm.
ruś akań
 imołtijn akԑm sumət wɔš ewəłt joxtəs.
 min akańən mɔjłəsijmən.
 śit ruś akań wǫs.
 śiməś akań min mort śɔs pa ńawrԑmət xośa wantijłsəmn tǫp nԑməłxǫnti ăn łǫtijłsajmən.
 năŋ śi wǫłen. xănti akańijew jɔš-kur ăn tăjł. ńuł-sԑm ăn tăjł.
 śi xoti ǫməś. wǫłi jontotije.
 in otԑmn kăt tăxi pԑła tałti śi pitsԑmn.
 jɔšŋəł-kurŋəł reśina ontasn jăxa kărətman wǫsŋən.
 kutəŋa śi jismən.
 – siri ma jontłəm. – nijԑm lopł.
 – ăntǫ. ma. – ma uwłəm.
 in akańԑmn kăt tăxi pԑła tałti śi pitsԑmn.
 kurŋəł-jɔšŋəł sa tałti śi pitsԑmn.
 in otԑmn ara śi mănšəmsԑmn.
 kurŋəł-jɔšŋəł ar tăxi pԑła śi pitsət.
 wǫn xɔłłəpa śi pitsəmn.
 akԑm tiw xătəmtəs.
 in otijԑmn jăxa pa kărətsa.
 śiti xołti jămaśsəmn pa jontti śi pitsəmn.
 w jernixɔwa ( kasəm )
pǫp iki pa mitxǫjł balda.
 ( kazymskɔj jɔx jasəŋn )
 pǫp ikilԑ wǫs. xɔłəs.
 imołti xătł pǫp ikilԑ 
 mołti łǫtti wɔša mănəs.
 łuw jeśałteł balda šǫšł.
 pǫp ikija łuw lopəł:
 “xoti pǫplԑ ałəŋ tǫrəmn 
 wɔš xăr xuwat šǫšijłłən.
 moj năŋ śiti ałəŋ kănšłən.”
 baldaja pǫp śiti lopəs:
 “śiməś mitxǫ mănԑm mɔsł:
 tǫsa wԑrti łuw at xɔšəs.
 tinłi mitxǫ at wǫs łǫłn.
 xołśa śiməś mitxǫ wǫjtłəm.”
 balda lopł: “śiti at wǫł.
 rǫpitti ma năŋena pitłəm 
 isa tǫsa. isa jăma.
 i tăł păti ma tǫp wɔxłəm:
 xǫłəm puš ma năŋət łujn 
 wԑnšłuwa śi sԑŋԑməłem.
 łԑtot tǫp năŋ mănԑm mija 
 xɔšəm jiŋk pa piti ńań ”.
 pǫplԑ nǫməsiłti pitəs.
 łɔłʼman wԑnšłuw kunšԑmijəł ;
 sԑŋԑməti moj kăši tăjł.
 baldaja pǫp lopł: “latno.
 năŋen. mănԑm atəm ăntǫm.
 xɔtԑm xośi wǫłti juwa.
 tǫsa wǫłti śiren ԑtte.”
 pǫp xɔt łipijn balda wǫł.
 ńăł xǫ săxat łԑł i jańśəł.
 łapət xǫ săxat łuw wԑrł ;
 ałəŋ rǫpitti kim ԑtł.
 łɔwł kirł. kǫrł ălijł.
 łԑtot – jańśtot isa taśtəł.
 pǫp imi iškaśł. lopł:
 “balda jăma. tǫsa wԑrł.”
 pǫplԑ poxət. ewet balda
 aśi nԑmn isa wɔxłeł ;
 balda łiwət łapətłəłe.
 iśi kutn balda iki
 ńawrԑm ɔntəp ńoxałtəłe.
 pǫp tǫp atełt baldaja 
 i jăm jasəŋ ăn pa lopł.
 xătł łoŋti mărԑmijł ;
 xotsəxat łuweł łuŋtəsti.
 kašəŋ xătł nǫməsijł.
 pora wana jiti pitəs.
 sɔra łuŋtəsti śi mɔsł.
 pǫp ăn łԑł i ăn pa jańśəł.
 ăn pa oł atəł xuwat:
 wԑnšłuw sirʼija tɔsijł.
 imeł pԑłi pǫplԑ ńǫxməs:
 “moj pa intəm wԑrti pitłəm.
 xotsəxat balda łԑpəłtijłti.”
 imeł noməs ośmar wǫłmał.
 arsər apər motra tăjł.
 pǫpa imԑł śiti lopł:
 " xoti muŋew tăm šǫk ewəłt
 jăma ԑtti śit ma wǫłem:
 baldaja năŋ śiməś ławərt
 rǫpatajen wԑrti parte.
 śitł wԑrti kuš ănt xɔšł.
 xoti lopsən. łuw at wԑrł.
 śiti sԑŋԑmtopsi ewəłt
 wԑnšłuwen năŋ ławəłməłen ;
 mitwox takłi balda ԑsəłłen ”.
 imeł jasŋət xǫłməł ewəłt
 sămn amətti pǫp pitəs.
 balda pԑłi jăma wantł.
 łujn łuwət wana wɔxł:
 “tiw jăŋxa-sa ma xośԑma.
 mołti jasəŋ năŋen lopłəm.
 ma xośԑma năŋ. balda. jăma 
 isa tesa rǫpitłən.
 mănət năŋ in xǫłəntesa:
 sormem wǫnti kułʼət mănԑm 
 wǫt wox soxəptəti ałʼsət ;
 pa łiw mănԑm xǫłəm tăł măr
 wǫt wox soxəptəmeł ăntǫm.
 măna. jăŋxa. kułʼət ewəłt
 arnet isa mănԑm ăkte ”.
 balda jasəŋ ăn pa lopəs.
 wǫt wox ăkətti śi mănəs.
 śɔrəs xɔnəŋ xośi ɔmsəs ;
 śăta šǫnši sewti pitəs.
 šǫnšeł śɔrəsa pošəłtəsłe.
 xuw măr ăn wǫs. śɔrəs ewəłt
 pirəś kułʼ iki nox ԑtəs:
 “moja. balda. tiw năŋ jisən.”
 “śi wԑr păti tiw ma jisəm:
 šǫnšin śɔrəs jowərməti.
 śi jupijn ninət isa
 xołijewa šarʼitłəłam ”.
 pirəś kułʼ iki păłtaməs.
 “lopa. – ńǫxməs. – moja śiti
 śiməś šǫka muŋ likəmsuw.”
 balda ńǫxməs: “xotsəxat moja.
 tăm măr wǫt wox nin ănt tǫsti.
wǫt pora moj jorԑməsti.
 intəm muŋew kaš wԑr ԑtł.
 nin wǫn šǫkn joxətłajti.”
 “baldalԑŋki. wołԑmasa.
 šǫnšijn śɔrəs jowərməti.
 wǫt wox sɔra jɔša wułen.
 tǫp ješa tăta ławła.
 năŋ xośajen xiłԑm kitłԑm ”.
 balda śăta nǫməsijł:
 “tăm kułʼłԑŋki łeśətłԑmsa.”
 kułʼ ikijn kitəm xiłi
 śɔrəs ewəłt noxłi ԑtəs.
 łԑłi kătʼi turn ńawkəs:
 “wuśa wǫła. balda ɔjka.
 mojsər wǫt năŋen in mɔsł.
 wǫt wox ɔłəŋn muŋ ănt xǫłsuw.
 śiməś šǫk xołna ăn wantsew.
 xoti wԑrłew.
 wǫt wox măłuw. -
 śiməś jasəŋ tǫp śit at wǫł. -
 xoj mԑt sɔra śɔrəs lakka 
 xǫxəłman tiw sirʼi joxətł.
 isa wǫt wox łuw at wułłe.
 xǫxəłti măr muŋew tăta
 tăłan woxəŋ xir śi ponłət ”.
 balda xăńija ńăxijəs:
 “moj ośmar năŋ nǫməłməsən.
 xota năŋen ma piłԑmn.
 balda piłn wԑrəmti.
 năŋ kԑm kułʼ ma ar puš wantsəm.
 ławłe tăta ma jiwpoxԑm.
 ma sa jăŋxłəm. łuwət wɔxłԑm.
 łuw tăm wǫnti xuw ănt wǫł.”
 sɔra kurəmn balda mănəs.
 wǫntən łuw kăt šɔwər katłəs.
 łinət xira śăłta ponmał.
 śi jupijn śɔrəs xośi 
 joxłi balda păsta mănəs.
 xirł ewəłt šɔwər wusłe.
 “tămen wante. kułʼ poxlԑŋki.
 năŋ pa xołna aj šԑŋk wǫłłən.
 ma šomajԑm wԑrəmta.
 śit tǫp ńura pora xăjti.
 ɔłəŋ wantesa ma apśem.
 it. kăt. xǫłəm. xǫxəłmatn.”
 šɔwərlԑ pa kułʼ poxlԑŋki 
 ԑsłəm ńɔł iti mănsaŋən:
 šɔwərlԑ śi wǫnta pԑntəs.
 kułʼ poxlԑŋki śɔrəs xɔnəŋən 
 lakka moxəłman śi xǫxłəs.
 ńałməł kimłi ԑsłti pitəs.
 ńawr sorn balda xośi 
 isa jiŋk ruw kutn joxtəs.
 wantł – balda šɔwər katł
 jɔšn šalitman i lopł:
 “jiwpoxlԑŋki ninša ješa.
 ma wantԑmən năŋ šԑŋk mԑtsən ”.
 kašłi kułʼ poxlԑŋki łiwət 
 kurłał kuta ԑsłsəłԑ.
 jowra wantł šɔwər pԑłi.
 “sa-sa. - lopł balda pԑłi. -
 in ma jăŋxłəm śaśԑm xośi.
 ałʼəm wǫt wox năŋen tǫłԑm ”.
 śaśeł xośi kułʼ pox mănəs.
 śăta łuweł śiti lopəs:
 “śaśԑm iki. balda jiwpox
 sɔra mănət xăjsəłe.”
 jiŋk kułʼ noməs tăjti pitəs.
 balda iki ławłtał săxat
 śiməś wǫn sij śăta wԑrəs.
 isa śɔrəs jiŋk nox jԑrtəs.
 ńawr sorn śɔrəs xompət 
 noxłi ԑtijłti śi pitsət.
 kułʼ poxlԑŋki śɔrəs ewəłt
 noxłi nawərməs pa uwł:
 “morta at wǫł. balda łǫxsԑm.
 wǫt wox năŋen isa kitłew –
 tǫp năŋ xǫłəntasa muŋət.
 wantłԑm śi năŋ tăm jux šǫpԑm.
 tăm jux šǫpn wԑrəmłəmn.
 xoj mԑt xuwa juwətłəłe.
 łuw at isa wǫt wox wułłe.
 moj năŋ łɔłʼłən.
 sămen paknəs.
 jɔšen moj in wewłi jis.
 xojten năŋ in ławəłłen pa.”
 – « sa-sa. – lopəs balda łuweł. –
 ławəłłԑm ma tom aj păłəŋ ;
 păłəŋ ǫxti năŋ jux šǫpen 
 nǫməsłԑm ma jɔwəłməti.
 śi jupijn ninət pitłəm 
 xołijewa isa sԑŋkti ”
 kułʼ poxlԑŋki sămł paknəs.
 pasta śɔrsa śaśeł pԑłi 
 balda apər isa lopəs.
 balda pa śi śɔrəs xompət 
 ńawr sorn ruwətsəłe.
 kułʼət šǫnšən jirti ałʼəs.
 kułʼ poxlԑŋki pa śi ԑtəs:
 “wołijasa. balda łǫxsԑm.
wǫt wox sɔra năŋen măłew ”.
 – “ăntǫm. – lopł balda kułʼa. –
 intəm ma śirԑmn at wǫł.
 wantłԑmsa ma in năŋ wԑren.
 mănasa. tom nԑ łɔw ałme.
 wԑrsta šǫp xuwata tuwe.
 tǫti jǫren ki śi tărməł.
 wǫt wox năŋen isa pitł ;
 tǫti jǫren ăn ki tărməł.
 wǫt wox mănԑm isa pitł ”.
 kǫńar kułʼ poxlԑŋki mănəs.
 nԑ łɔw iłpija łoŋəməs.
 wewł kԑmn nԑ łɔw ałməs.
 i-kăt kurəm jełi šǫšməs.
 xǫłmit kurəmn ił răknəs.
 “xołta. kǫńar. ma piłԑmn 
 jǫrn wԑrəmti wuratłən.
 i łɔwlԑŋki śi xuwata
 jɔšn tǫti wewłi wǫsən.
 ma jǫrԑmsa năŋ in wante.
 kăt kur kutn nԑ łɔw tǫłԑm ”.
 balda ɔmsəs nԑ łɔw šănša.
 tăłaŋ wԑrsta pǫsəŋ kutn
 nawərman śi xǫxəłməs.
 kułʼ poxlԑŋki sămł paknəs.
 śaśeł iki xośi mănəs.
 balda apər isa lopəs.
 kułʼət isa lakka łɔłʼsət.
 noməs kănšti śiti pitsət.
 nǫməsijłsət. nǫməsijłsət.
 mojeł wԑrti.
 motra ăntǫm.
 tԑłəŋ xir wǫt wox śiw ponsət.
 balda łăŋkra ałəmsət.
 balda ԑŋəłman śi šǫšməs.
 pǫplԑ łuwət šiwałəsłԑ.
 imeł šănša łuw xănԑməs.
 jɔšłał. kurłał ăł tarijłət.
 balda łuwət śăta wǫjtəs.
 wǫt wox isa pǫpa măsłe.
 mit wox śăłta wɔxti pitəs.
 kǫńar pǫp wԑnšłuwəł šăšməł:
 ɔłəŋ sԑŋԑmtopsi ewəłt
 pǫplԑ sԑmłał jowra tałəs ;
 kimət sԑŋԑmtopsi ewəłt
 pǫplԑ ńałəmłi śi pitəs ;
 xǫłmit sԑŋԑmtopsi ewəłt
 pǫplԑ isa ošłi jis.
 sԑŋԑmtətał săxat balda
 pǫpa śiti potrԑmijł:
 “pa puš pǫplԑ. ał pa jăŋxa.
 tinłi mitxǫ isa kăšman.”
 p e xatanzeew tɔlmaśəs.
xuł wełti xǫ pa xułije ɔłəŋn mɔś.
 kazymskɔj jɔx jasəŋn 
 imeŋən ikeŋən wǫsŋən 
 ԑtər xărəp śɔrəs xɔnəŋn ;
 mort xǫłəmjaŋ pa xǫłəm tăł
 katra muw xɔtn łin wǫsŋən.
 pirəś ɔjka śɔrəs xɔnəŋn toxlijs.
 łuw imeł pa jołn soxəm jeŋtəs.
 ipuš toxłəł śɔrsa tăxəməsłe. –
 pa toxłəł tałti wuti joxtəs.
 kimit puš pa toxłəł tăxəməsłe. –
 toxłəł śɔrəs pǫm piła joxtəs.
 xǫłmit puš pa łuw tăxəməsłe. –
 toxłəł łipijn i xułije.
 ăł xuł ăntǫm. – sɔrńeŋ xułije.
 śԑl xănnԑxǫ jasəŋn xułije 
 pɔjkman ɔjka pԑła jastəs:
 “pirəś ɔjka. mănət śɔrsa ԑsłe.
 tinəŋ tin śit păta năŋen măłəm:
 moj năŋ wɔxti kašaśłən ”.
 xǫłəmjaŋ pa xǫłəm tăł ɔjka
 wɔj xuł wełpəsłəman tăta wǫs 
 pa ăn xǫłʼłʼəs xułije potər.
 sɔrńeŋ xułije łuw śɔrsa ԑsłəs 
 pa mǫstəm jasŋət łuweł lopəs:
 " ješək tǫrəm. sɔrńeŋ xułije.
 năŋ tinen mănԑm ăn pa mɔsł.
 ԑtər xărəp śɔrsijena măna.
 łiłəŋa ɔsa jăŋxa ”.
 imeł xośa ɔjka joxi šǫšməs.
 piśəŋ ajkeł łuweła pawtəs.
 " tămxătł. imi. aj xułije łikmijs.
 sɔrńeŋ xułije. ăntǫm pa ăł xułije ;
 śԑł xănnԑxǫ jasəŋn potərtəs.
 śɔrsəła łuw joxi wԑra wɔxantəs.
 tinəŋ tin śit păta mănԑm ałʼəs:
 moj pa ma wɔxti kašaśłəm.
 tin ma łuw ewəłteła ăn wusəm ;
 pa sɔrńeŋ xułije ma śɔrsa ԑsəłsԑm ”.
 imełn łuw łʼawəttəti pitsa:
 “wԑra năŋ otšam śi wǫłmen.
 wox tin wuti ăn xɔšsən.
 xułijen ewəłt xur ăn wɔxsən.
 xurlԑŋkԑmn xołt lɔŋxԑməs ”.
 śɔrəs xośa ɔjka śi mănəs ;
 wantł. – śɔrəs xompət ajłta rampijłłət.
 sɔrńeŋ xułije łuw wɔxti pitəs.
 xułijeł nox xuwłəs pa inśəsł:
 “moj năŋ. ɔjka. wɔxti jisən.”
 ɔjka pɔjkman łuweła lopł:
 “ješək tinəŋ sɔrńeŋ xułije.
 imemn ma śix łʼawəttəsajəm.
 rɔma wǫłti mănԑm ăn măł:
 jiłəp xur łuweła mɔsł ;
 xurlԑŋkԑmn xołt lɔŋxԑməs ”.
 sɔrńeŋ xułije łuweła lopł:
 “ał šǫkaśa. jăm sămn joxi măna.
 jiłəp xur nin jɔšana pitł ”.
 imeł xośa ɔjka joxi šǫšməs.
 wantł. imeł xośa jiłəp xur.
 imeł i taka łʼawətti pitəs:
 " otšam ikišiwi. xur wɔxsən.
 xurlԑŋken moj ar tin łuw tăjł.
 sɔrńeŋ xułen xośa joxłi kԑrła ;
 năŋ łuweła pɔjk wԑra.
 łuw ewəłteła kuš kԑpi xɔt wɔxa ”.
 śɔrəs xɔnŋa ɔjkaje mănəs ;
 ( śɔrəs jiŋkət xompəŋa juwmeł.)
 sɔrńeŋ xułəł łuw wɔxti pitəs.
 xułijeł xuwłəs pa iśməs:
 “moj năŋ. ɔjka. wɔxti jisən.”
 ɔjka pɔjkman łuweła lopł:
 “ješək tinəŋ sɔrńeŋ xułije.
 śi kinśi imԑm taka łʼawətł.
 rɔma wǫłti mănԑm ăn măł:
 łʼawtəŋ imԑm jux xɔt wɔxł ”.
 sɔrńeŋ xułije łuweła lopł:
 “ał šǫkaśa. jăm sămn joxi măna.
 łuw kašł: jux xɔt ninan pitł ”.
 muw xɔtł pԑła ɔjka šǫšməs.
 wantł: muw xɔt ɔmsəm wołn 
 łaŋłəŋ jux xɔt śăta ɔməsł.
 kirməś torpa śԑł jiłpa nԑrəm.
 dub jux ewəłt wołtəm sɔxłəŋ xɔt ɔw.
 imeł išńi iłpijn ɔməsł.
 xoti răxł śiti ikeł pԑła łʼawətł:
 otšam ikišiwi. jux xɔt wɔxłən.
 sɔrńeŋ xułen xośa pa jăŋxa.
 pɔjkman łuweł śiti jasta:
 nušaja wǫłti ma ăn łăŋxałəm.
 pɔjar imija wǫłti łăŋxałəm ”.
 śɔrəs xośa ɔjka pa śi mănəs ;
 ( ԑtər xărəp śɔrəs xompət wǫna juwmeł.)
 sɔrńeŋ xułijeł wɔxəs.
 xułije łuw xośeła wǫśəs pa inśəsł:
 “moj năŋ. ɔjka. wɔxti jisən.”
 ɔjka pɔjkman łuweła lopł:
 “ješək tinəŋ sɔrńeŋ xułije.
 imԑm siri kinśa ješaśti pitəs.
 rɔma wǫłti mănԑma ăn măł:
łuw nušaja wǫłti ăn łăŋxał.
 pɔjar imija wǫłti wuratł ”.
 sɔrńeŋ xułije łuweła lopł:
 “ał šǫkaśa. jăm sămn joxi măna ”.
 imeł xośa ɔjka joxi šǫšəs.
 śit pa moj.
 kărəś ar jitəp wǫn xɔt.
 łԑpəŋ ɔw jełpijn łuw imeł łɔłʼ
 tinəŋ xɔšəm ńoxəs ԑł săxn.
 oxł săkn pǫxłəm miln ponman.
 sapłəł tinəŋ kew săkn exətmał.
 łujłałn sɔrńeŋ łǫjtət wołʼiłət.
 wurti sɔpekn kurŋəł łǫmətman.
 łuw puŋłəłn mitjɔxət jăŋxłət ;
 łiwət łuw ǫpət ewəłt tałłʼəłłe.
 imeł pԑła ɔjkaje śiti lopł:
 “wuśa wǫła. ješək sɔrńeŋ pɔjar imi.
 in ma wantłəm. sămijen śi tărməs ”.
 imeł łuw pԑłeła mԑt śi kԑrłəs.
 pa łuwət rǫpitti łɔw xɔta kitsəłe.
 lapət părəs kimit lapət mănəs.
 imeł śi kinśa otšama łʼawətł ;
 pa śi xułije xośa ikeł kitł.
 “in moxti măna. xułijena pɔjk wԑra:
 pɔjar imija wǫłti ăn łăŋxałəm.
 wɔłʼńajŋ xɔn nԑŋa wǫłti łăŋxałəm ”.
 “pa năŋ xoti jisən. imileŋki.
 atəm ruwəŋ tolxət łԑsən. tăŋxa.
 tăłaŋ xɔn muw ńăxa wԑrłən śăxa ”.
 pirəś imi mԑt śi kăntimasa.
 ikeł wԑnš puŋəł rԑskəs łuw.
 “xotisat năŋ ma jeśałtԑm tăta.
 pɔjar imi jeśałt wuraśłən. –
 jămn năŋen lopłəm. śɔrsa măna.
 ăn ki mănłən. jǫrn partłԑm ”.
 śɔrəs xośa pa šǫšməs ;
 ( śɔrəs xompət pitija xătśəsət.)
 sɔrńeŋ xułijeł joxtəs pa inśəsł:
 “moj năŋ. ɔjka. wɔxti jisən.
 ɔjka pɔjkman łuweła lopəs:
 “śiməś jăm wԑra. ješək xułije.
 imԑm pa śi kătkəša jis:
 pɔjar imija wǫłti ăn łăŋxał.
 wɔłʼńajŋ xɔn nԑŋa wuratł ”.
 sɔrńeŋ xułije łuweła lopł:
 “ał šǫkaśa. jăm sămn joxi măna.
 jăm.
 imen xɔn nԑŋa at wǫł.”
 ikilԑ imeł xośa joxi šǫšməs.
 pa moj.
 xɔn xɔtət ɔməsłət.
 xɔn xɔt jitətn imeł karijł.
 păsan wutpijn xɔn nԑŋa ɔməsł.
 pɔjarət. taśəŋ jɔx łuw kăt pԑlkəłn.
 ԑpləŋ wona łuweł ńăxərłət ;
 xănšaŋ mawəŋ ńańn ławԑməłłe ;
 łuw kăt pԑlkəłn ałti kešeŋ jɔx.
 łăŋkərłał ǫxtijn łajmət katəłłət.
 iki śitət šuwałəs pa – paknəs.
 imeł kurŋəna kԑrijs pɔjkśəman.
 lopəs: “wuśa wǫła. păłtap xɔn nԑ.
 in năŋ sămijen. ałpa. rɔmməs ”.
 imeł łuw pԑłeła ăn ăŋkərməs.
 tǫp sԑm toras ał wԑrəs łǫłn.
 pɔjarətn ɔšńilԑŋkԑł ewəlt kunšԑməsi.
 kim pǫxəłti śi năpətsa.
 xɔt ɔw xośa pa lajməŋ łałʼ jɔx
 ɔjkaje xośa xătəməsət. lajəmn xăś sewərsa.
 wantəm jɔx ńăxman łɔłʼiłisət:
 “ikišiwi. năŋen śiti i mɔsł.
 jełłi pԑła năŋ in wǫti pitłen:
 pa jɔx ǫxəła ał pa łełəmiła.”
 kimit łapət śi xołati pitəs.
 imeł mԑt kătkəša jis:
 xɔn xɔtəŋ jɔx ikeł kănšti kitł.
 pirəś ɔjka moxti kănšԑməsi.
 in imew ikeła śi potərtł:
 “in moxti xułijen xośa măna.
 pɔjkśa łuweł. śiti năŋ jasta.
 wɔłʼńajŋ xɔn nԑŋa ăn łăŋxałəm.
 śɔrəs jiŋk xɔn nԑŋa wǫłti łăŋxałəm.
 sɔrńeŋ xułije mănԑm łǫłn
 ajkeł pawətti păta at wǫs ”.
 in ɔjka imeł jeśałt wǫłman 
 nԑməłt wura jasəŋ ăn pa lopəs.
 wantł. śɔrəs pitija xătśəs:
 śɔrəs xompət ńawərn ԑtłət.
 pa mărəŋ sijn ił rɔxańłijłłət.
 pirəś iki wԑra paknəs.
 sɔrńeŋ xułijeł wɔxəs.
 xułije wǫśəs wana pa ɔjkaje iśməsłe:
 “moj năŋ. ɔjka. wɔxti pa jisən.”
 ɔjka pɔjkman łuweł lopł:
 “śi łuwət wԑra. tinəŋ xułije.
 xiń wԑš imԑm xoti wԑrłԑm.
 xɔn nԑŋa łuw wǫłti ăn łăŋxał.
 śɔrəs kǫśa nԑŋa pa wuratł ;
 śɔrəsn wǫłti łuweła mɔsł.
 năŋ at sam łuweła śăta wǫsən 
 isa ajkeł pawətti păta ”.
nԑməłti jasəŋ xułije ăn lopəs.
 tǫp lăpteł rԑwԑməsłe 
 pa śɔrəs łipija wek mănəs.
 xuw măr śɔrəs xośa ɔjka łɔłʼəs.
 xɔtł pԑła šǫšməs. joxi joxtəs. –
 wantł: katra muw xɔtlԑŋkԑł ;
 imeł ɔw jełpijn ɔməsł.
 pa łuw jeśałteł oł lɔŋxԑməm xurł.
 p e xatanzeew tɔlmaśəs.
mɔńś potər.
 łuŋa jis.
 tǫrəm aśen łuw łałʼ jɔxłał iłn wǫłti miren xośa łałʼa kitsəłe.
 pԑłŋałan joxətsət ił muwa.
 łuŋ măr mir piła. wɔjət piła łałʼəssət.
 susa juwəm porajn tǫrəm aśeł xośa pǫrłəsət.
 tǫrəm aśełən ińśəsłajət:
 “ja moj wurn jăŋxsəti.
 ar moj xǫjen wǫtšəsti.”
 pԑłŋajłan lopłət:
 “muŋ tǫp xǫłəm xǫjew wǫtšəsew.
 itew kawrəm śɔrəsa pitəs. i xǫjew kăt pawərt kuta păśərtsa. i xǫjew pa łuw ńełəłn. aršək xănnԑxǫ kăłi jańśԑməs pa xonł pɔxnəs.
 pa jɔxłəw tăłaŋa jăma joxi śi joxətsəw ”.
 nԑpeka xănšəs e kaksina ( kasəm )
tek iket ar
 tekəŋ ikileŋkiłan.
 katra tԑłən wǫłitełən.
 tarəm sut wԑr xɔjmaŋ jɔx.
 tarəm xɔn wԑr xɔjmaŋ jɔx.
 łiw wǫłijəłiteł.
 tekəŋ ikileŋkiłan.
 wǫn pɔspi. pɔsəŋ jɔx
 wǫn ńirpi. ńirəŋ jɔx.
 tarəm sut wԑr xɔjmaŋ jɔx.
 tarəm xɔn wԑr xɔjmaŋ jɔx.
 łiw wǫłijəłiteł.
 posəł xor xuwat xuw tekəŋ.
 i kǫrti ɔłŋəł ewəłt.
 i kǫrti ɔłŋəł pԑła.
 xǫxəłteł tom porajən.
 karteŋ sew tăjti neŋen.
 aj karti šawłʼəŋ sij.
 xătəł pitijitał.
 jux sɔtəp tăjti xǫjen.
 jux sɔtəp lotəŋ sij.
 łuw tom xăjijəłtał.
 tarəm sut wԑr xɔjtina.
 tarəm sut mewłəła.
 xojtew łɔńəłijəłew.
 tekəŋ kǫrti xărewna.
 otšam ikileŋki.
 muŋ tăj-je-łitew.
 tarəm sut wԑnšəła.
 tarəm sut mewłəła.
 łuwət łɔńəłij-je-ła.
 ( tăm aśem ełti xǫłijəm arem.
 łuw “pupi jak xɔtətən ” ariłijəs ).
xǫłəm nomsəŋ jasəŋ
 tǫrəm wɔšən. xɔn wɔšən nuša imԑŋən-ikԑŋən wǫsŋən.
 łin šԑŋk nušaja wǫsŋən.
 tǫx xătəł łԑtot wǫjtijəłłaŋən. tǫx xătəł ăntǫ.
 i puš pirəś iki noməs wԑrəs pa muw pԑlka. pa xɔn muwa mănti rǫpata kănši.
 imeł piła mɔsəłtiłəs.
 śi mănəs. sԑmŋəł xołta wantłaŋən. kurŋəłən xołta tǫłi.
 xuw mănəs. wan mănəs. xojən wǫłi.
 imołtijən wǫn wɔša joxtəs.
 śoras iki xośa mănəs. rǫpata ińśəsəs.
 śoras iki sɔpekŋən măs pa lopəs:
 – tăm sɔpekŋəłan xołati wǫnta rǫpita.
 in iki kašaśəs.
 nǫməsəł: “ja. sɔpek moj xuw tăjła ”
 rǫpitti śi pitəs.
 rǫpitəs ałəŋ ewəłt jetən wǫnta.
 ar tiłśa jis. ɔłət mănsət. tǫp sɔpekŋəł isa ănt xołałŋən.
 imołtijən łuw wǫjtantəs nowi tušəp pirəś iki piła.
 in ikeł wuśa wԑrəs pa lopəs:
 – ma jasŋԑma xǫłənta. năŋen ńɔtłəm.
 tăm sɔpekŋəłan ănt xołəłŋən.
 năŋ jełpenən ar xǫ părteł wǫnta rǫpitəs.
 năŋ śi sɔpekŋən kašəŋ xătəł jiŋka šǫjtiłałən. pa kǫra kutərtałən. śirən łin sɔra łijłaŋən.
 śăłta năŋ măna kǫśajen xośa pa łuweła wanłtałən.
 kǫśajenən śăxa ińśəsłajən: “moj năŋen mɔsəł: xǫłəm sɔt šɔjt moj xǫłəm nomsəŋ jasəŋ.”
 năŋ wox ał wuja. xǫłəm nomsəŋ jasəŋa kašaśa.
 śiti lopəs nowi tušəp iki pa xołt wǫšəs.
 in iki śiti śi wԑrəs.
 sɔpekŋəł wusa juwman jupijən kǫśajəł xośa joxtəs.
 – moj wԑrti. – lopəs kǫśajəł. – tǫp năŋ sɔpekŋəłan sɔra tăjsałən.
 wɔxa. moj năŋen mɔsəł: xǫłəm sɔt šɔjt moj pa xǫłəm nomsəŋ jasəŋ.
 in iki ješa nǫmsəs pa lopəs:
 – ja. moj ma woxən wԑrłəm. nušaja wǫsəm. xǫłəm sɔt šɔjt ewəłt taśəŋa xǫn jiłəm.
 lopałən mănԑm xǫłəm nomsəŋ jasəŋ.
 – xǫłənta.
 xǫn wԑra jiŋk jaśti łăŋxmətłən. jiŋk kănša ńǫrəmən xomsət xǫlən.
 xǫn pa xojat xɔta łoŋti wutśəłən. ɔw jełpijən ješa łɔłʼəmta. ɔwa xătʼśa jɔšən.
 xǫłmit nomsəŋ jasŋԑm: xǫn mołti sewərti łăŋxmətłən. jɔšen ješa joxłi tăje.
 in iki xǫłəntsəłłe śi jasŋət pa nǫməsəł: “sumpa ma woxa ănt kašaśsəm ”
 moj wԑrti. in iki joxi śi šǫšməs.
 i xătəł mănəs. kimət xătəł. xǫłmit xătəł šuwałəs jǫš xośa łuw jełpełən wǫn taś pa mir.
 wanašək joxətmałən ińśəsəs. moj wԑr tiwəs.
 in mir taśeł piła isa părti wuša pitmeł.
 mołti arat xătəł in jɔx jiŋk ănt wantsət. ar łɔw pa mis wǫtšəsət.
 nǫməłməsłe in iki ɔłəŋmit nomsəŋ jasəŋ. ńǫrəma mănəs pa xoməs iłpijən jiŋk wǫjtəs pa mir łiłəŋa wԑrəs.
 amətsət in jɔx pa ar mis. łɔw ikija mɔjłəsət.
 jełłi jăxa mănsət.
 jetən wɔša joxətsət pa tinəsti xăśsət.
 in iki wɔš ɔłəŋən xɔłmətəs.
 jetən wɔš oxa wǫłəm xǫjən pɔrija wɔxsajət jiłpa joxtəm jɔx. łiw in iki śi xɔta wuseł.
 in iki mɔjəŋ xɔta mir jupijən joxtəs.
 tǫp ɔw punšti wutśəs. kimət nomsəŋ jasŋəł nǫməłməs pa śi kutən potər xǫłłəłłe. nԑ potər sij satʼəł:
 – tămxătəł muŋ wɔšewa mɔjəŋ jɔx joxətsət.
 in śi mɔsəł ikԑm wełti. mir joxtəm jɔx pԑła nǫməsti pitłət. năŋ łuw jukanała ɔməsłən.
 in potərtəm otŋən ănt wǫjəm mărən in iki ɔw punšəmtijəłsəłłe pa jԑrnas xɔnəŋłən ewəłt aj šuk nox ewtəs.
 śi ruwən joxłi kԑrłəs.
 ałəŋ wɔšən aj pawətsa: wɔš oxa wǫłəm xǫ xăś wełsa.
 in mɔjəŋ jɔx katəłsajət pa śi xɔta tǫsijət.
 in iki pa śiw wɔxsa.
 ińśəsti pitsajət in jɔx. tǫp nԑmxojat nԑməłti ăn wǫł.
 śirən in iki xɔt kutəpa ԑtəs pa. moj xǫłəs mołxătəł. isa potərtsəłłe.
 śăłta łuw sox pulŋəł nox ałəs pa in nԑ pa xǫ jԑrnasa łɔńłsəłłe.
 isa tǫsa śiw răxsaŋən.
 wԑr wԑrəm jɔx katəłsajŋən.
 in iki joxi śi šǫšməs.
 xuw mănəs. moj wan mănəs. kǫrtəła śi joxtəs.
 wantłəłłe: katra xɔtəł wǫłəm tăxijən jiłəp xɔt ɔməsəł.
 joxi łoŋəs. wantłəłłe: łuw imeł pa xɔt pԑləkən oł. łuw pitrəłən aj pox.
 in iki łajəm ałԑməs pa tiw răxəmtəs.
 tǫp łajəməł nox ałəmsəłłe. xǫłmit nomsəŋ jasŋəł nǫməłməs.
 śi kutən imeł nox wԑrłəs pa jɔšəł jira katəłsa:
 – năŋ moj wԑrłən. otšam iki.
 tăm min poxijԑmən.
 moj arat ɔł mănəs năŋ mănmen jupijən. poxԑmən wǫna jis.
 śăłta wǫłti pitsət śuńəŋa mɔsəŋ. in pa wǫłłət.
makla
 ma susn kǫrtən wǫsəm.
 i puš ma jetn kamn kǫr ăłsəm. wantłəm. maklalԑt pǫrłəsət.
 aj łaŋki kănšsət.
 i makla mănԑma xăś łatəs.
 ma xoł pakənsəm. jeł uwətsəm.
 sɔra joxi łoŋԑməsəm.
 aŋkԑm łʼawətł:
 “kamn pătlama jis. moj łԑwasa uwłən ”.
 aśԑm ńăxəł:
 “makla ewəłt pa moj păłłən ”.
 ma pa ńăxn joxətsajəm.
 arattewn śi xoti ńăxsəw.
 e randimɔwa ( kasəm )
łăŋxałəm. ănt łăŋxałəm 
 šɔwər šɔwər imeł piła jăma wǫsŋən.
 łin łԑtot tăjsaŋən pa jaśti ot tărməs.
 tǫp ńawrԑm łin ănt tăjsaŋən.
 kašəŋ xătəł łin pa xojat ńawrԑmət xɔtəna tǫtʼłəsŋən. pońxəsaŋən. wɔśxəsaŋən. mԑt ԑpłəŋ łԑtotən łapətsəłłən.
 imołtijən păstek imi xiłiłał piła mɔjłəti wɔxsajət.
 wantəł păstek imi. xoti šɔwər šɔwər imeł piła pa xojat pošxət šԑŋk mɔsman tăjłaŋən. lopəł:
 – šɔwər pa šɔwər imi. nin pox tăjti pitłətən.
 jina. ješa wǫs šɔwər pa šɔwər imi xośa aj šɔwrije – łɔśsԑm sԑma pitəs.
 aŋkԑŋən-aśԑŋən amətsaŋən: aŋki poxijeł ewəłt ănt pa mănəł. atłətən ănt oł. ɔntəp tʼǫjŋəłtəł. arijəł.
 poxije păsta ԑnəməł – wǫnt wɔjətən kurən mɔjłəsi. mԑlək muw ewəłt joxtəm toxłəŋ wɔjətən ńałəmən tǫsi.
 tǫp śi šǫk: poxije ănt jontəł. ănt łԑł. isa xɔłłəł pa moj ănt šiwałəł – uwəł:
 – łăŋxałəm. ănt łăŋxałəm.
 wɔxəm ot łuweła măłi. łuw śit jɔšən ješa tăjłəłłe. wantłəłłe pa jełłi uwəł:
 – ănt łăŋxałəm.
 aŋki wewłi jitał wǫnta poxijeł pɔjkəł. aśi ănt rutʼśəman wǫnt xuwat xǫxətʼłʼəł. ԑpłəŋ liptijet ăkətəł.
 wǫnt ewəłt joxətəł. wewa jił. kurən tǫp-tǫp łɔłʼ – poxijeł xośa mănəł:
 – łɔśsԑmije. wanta. mojsər ԑpłəŋ liptijet năŋena tǫsəm. łewa.
 ješa ławԑməł łɔśsԑmije liptijet pa uwti pitəł:
 – ănt łăŋxałəm.
 aśi pa śir ԑpłəŋ liptət tǫł. poxəła măł:
 – ta. poxije. tăm mԑt ԑpłəŋ liptət. łiw kurəŋ wɔjən łԑłijət. łǫłən wǫna pa taksəra jiti kԑša.
 šɔwərleŋki tǫp porԑməł. xołna ănt ławԑməłłe pa jiłpa uwəł:
 – ănt łăŋxałəm.
 imołtijən aśi lopəł:
 – xăłewət wǫnta mănłəw.
 năŋ. łɔśsԑmije. šǫšiła. wǫnt wɔjət piła jonta. năŋena mɔsti ԑpłəŋ łԑtot kănša pa săməŋa łԑwa.
 wǫnta mănsət.
 łɔśsԑmije wɔjət piła ănt jontəł. łԑtot ănt kănšəł. uwəł:
 – ănt łăŋxałəm šǫšijəłti.
 joxi łăŋxałəm. łăŋxałəm.
 woxsar imije łuweł xǫłsəłłe. xǫsła-sijłi łuw xośeła wanaməs. łɔłʼ. ńăx mułəŋa jis. łiwəłən jontəł: tiwełt karԑməłłe. toxełt jowərməłłe. ńoł tijəł ewəłt pԑłŋa mǫŋxsəł.
 łɔśsԑmije woxsar imi łiw šiwałəs. xɔłłəpəł soxnəs.
 łɔłʼ pa woxsar punəŋ łiw pԑła wantəł.
 wantəs. wantəs. łɔłʼəm tăxeł ewəłt aŋkeł-aśeł xośa xǫxəłməs.
 joxtəmtəs. łin łiwŋəłən pԑła ăŋkərməs pa lopəs:
 – ja.
 tămi moj. aŋkԑm-aśԑm łiw takłi.
 pa łǫłən łuw łiwəł pԑła ăŋkərməti. jԑŋtaja łăriti pitəs.
 jԑŋtaja łărijəs. łărijəs – łiwəł ănt šiwałəsłe.
 ił ɔmsəmtəs. pɔxəł-łiwəł katłəmtəs pa uwtəs:
 – ănt łăŋxałəm łiwlԑ. ănt łăŋxałəm.
 woxsar imi tăjti xorasəp łiw łăŋxałəm.
 aŋkełən-aśełən łuw pɔjkła. łuw pa łinən xǫłəntti ănt łăŋxał. wǫnt xuwat uwəł:
 – ănt łăŋxałəm. ănt łăŋxałəm.
 woxsar imi łuw xośeła wanaməs pa lopəł:
 – mԑta pa uwti. ma katra łiwԑm năŋena mɔjłəłԑm.
 katra. ponrəmtəm łiwəł tǫsłe pa nɔxər jux łԑrən šɔwərlԑ łiwa jɔntsəłłe. ajəłta xătʼśəsłe. śăłta pǫxəłməsłe pa lopəł:
 – xǫxətʼłʼa. jiłəp łiwen iškəśa.
 łɔśsԑmije łɔłʼəm tăxeł ewəłt mԑnmantəs. aŋkeł-aśeł ewəłt mԑnmantəs. aŋkeł-aśeł xośa joxtəs. łin jԑŋtajən xǫxłəmtəs. łuw moxəłteła łărԑməs – łiwəłən jontəmtəs pa wǫnta amtəŋ uw piła xǫxəłməs.
 – ja-ta. wɔjət. wantati. mojsər wǫn pa xoraməŋ łiw ma tăjłəm.
 šɔwrət xośa nin tăməś łiw ănt pa wantsəti.
 wɔjət tǫp ńăxsət.
 šɔwərlԑ săməł wɔxti pitsa. lipət mănšətał sati ałԑməs.
 ԑpłəŋ.
 jełłi xǫxəł. tǫp juxət kutən łiwəł răpsԑməł.
 nǫməłta kurək łuwət šiwałəs. ił xătԑməs. łɔśsԑmije łiwəł ewəłt katłəmsa pa łԑti joxi tǫsłe.
 šɔwrije paknəs pa uwtəs:
 – ăna-na. tămi moj.
 łiw. xołta năŋ mănԑm tǫłen.
 šɔwrije tɔlanŋəłałən sԑŋkəł. łiwəł moxəłta łărijəs.
 sԑŋkańśəs-sԑŋkańśəs pa muw ǫxtija răknəs.
 ɔməsəł. kăši tăxiłał wɔśxijəł pa lopəł:
 – ăntǫ. śi kuš aj łiw. tǫp mănԑm.
 wǫn łiw tǫp śit pa xojat łiw.
xojtoŋkistan
 juxłi ńǫrəm kutəpən. pǫmłi ńǫrəm kutəpən xojtoŋkistan iki wǫł.
 ńăłjaŋ oxłəŋ xɔtən wǫł.
 łapətjaŋ puš ńuki laŋkəm xɔt.
 jiŋk wɔj pɔrxajəŋ pox tăjəł. łapət ńar xɔpti tăjəł. muw xɔr ɔŋət ɔłʼəp ǫxəł tăjəł.
 ǫxəł kurłał iśi muw xɔr ɔŋət.
 in iken ɔłŋəłłak jaŋ łaraś tăjəł.
 jiŋk wɔj pɔrxajəŋ poxəł tǫrəm wԑrəm xătəł łuŋti piti woxsar. ńoxəs. kăšman jăŋxəł.
 imołtijən i xătəł isa śi mănəs.
 mănəs. mănəs. jełłi wantəł: păłəŋ piti kiməł kăł.
 wana mănəs: śăta taś. ɔłŋəł kăłłi śorəsəŋ taś. ɔłŋəł kăłłi sɔtəŋ taś.
 śi mănəm śirəłən łapət ńar xɔptełən taś kutəpa śełtəs.
 sǫx šăš nԑrəŋ waś kełəł joxi tałsəłłe pa ǫxłəł ǫxtijən śi ɔməsəł.
 owəs jorən aj wǫrtleŋkeł śiw śi šǫšəs.
 in xǫjəł lopəł:
 – juxłi ńǫrəm kutəpən wǫłti. pǫmłi ńǫrəm kutəpən wǫłti jiŋk wɔj pɔrxajəŋ pox. moj păta joxətsən. łałʼa moj mɔja.
 – ma kԑmԑm ot. moj łałʼəŋ xor jăŋxti xǫ. moj mɔjəŋ xor jăŋxti xǫ. ăł tiw joxətsəm.
 in owəs jorən aj wǫrtəł lopəł:
 – ăł ki jăŋxłən. muŋ wǫn taśew wǫtʼśa łiłłəs. śitew ara ɔrtłəw. năŋ ńɔta.
 jiŋk wɔj pɔrxajəŋ pox łapət puš tăxti iłpi ewəłt ɔłŋəł nekəŋ waś keł wus.
 śi sewisəłłe pa taś śi łărŋəłła.
 śi tăxԑməs taś nawərti sa.
 tińśaŋəł śi sewisəłłe.
 xănšəŋ ki mɔsəs – xănšəŋən pitsa. jԑŋk ki mɔsəs – jԑŋkəŋ pitsa. piti ki mɔsəs – pitijən pitsa.
 kimət pa taś nawərtəsət.
 mărəŋ sijən tińśaŋəł mănəs.
 tińśaŋəł sewisəłłe.
 owəs jorən wǫrten amp śiw pitəm pa śix tăŋərtəm.
 in owəs jorən aj wǫrtleŋkeł śiw šǫšəs pa lopəs:
 – in ɔłəŋ kińśa wǫn ɔłəŋ năŋ śi wԑrsən.
 măna. ǫxłəŋ ǫxtija ɔmsa.
 śi mănəs pa ɔmsəs.
 in owəs jorən aj wǫrtleŋkeł jăŋxəs pa xǫłəm wurəp łałʼ jux narԑp wus.
 śiw šǫšəs pa jiŋk wɔj pɔrxajəŋ poxəł artałəłłe.
 “tăłta xătʼśəłԑm. – nǫməsijəł. – pa ox pǫšxəł atełt at mǫrԑməł pa śɔrəs xompəta tǫp at xănəmtijəł ”.
 tuwԑməsłe. in łałʼ narԑpəł ara tɔxəs.
 in jiŋk wɔj pɔrxajəŋ poxleŋkeł ăł tiwəm karti aŋkəł. ăł tiwəm wox aŋkəł iti ɔməsəł.
 in jiŋk wɔj pɔrxajəŋ poxəł lopəł:
 – năŋ pa ǫxəła ɔmsa.
 in łapət tăxteł iłpi ewəłt muw xɔr ɔŋət xǫłəm wurəp narԑp wus.
 toxi mănəs. artałəłłe:
 “in ki xătʼśəłəm. ox pǫšxəł jeł. at łărijəł. kărśa wǫłti xomp śuŋkətən tǫp at xănəmtijəł. piti pošəx pɔjtek ita tǫp at xănəmtijəł ”.
 śi tuwԑməsłe.
 ox pǫšxəł śi łărԑməs pa śɔrəs xompəta tǫp xɔjəł.
 owəs jorən ar iket śi uwəłət:
 – wǫn wԑr śi wԑrsen.
 in tǫrməł wɔtasa kԑrłəs.
 in owəs jornət xɔtłała śi mănsət.
 łuw ǫxłəła mănəs. ǫxłəła ɔmsəs.
 śi ɔməstałən nǫməsəł:
 “owəs jorən aj wǫrt ewi xɔt kimpija at ԑtłʼəł ”
 in nԑŋəł xɔtəł ewəłt kim ԑtəs.
 ǫxłəła kunšԑməsłe. łapət ńar xɔpteł śorəłtəs. joxłi śi mănəs.
 juxłi ńǫrəm kutpəła. pǫmłi ńǫrəm kutpəła joxi śi mănəs.
 jołən śi wǫłmətəs.
 in jołən wǫłtał sati isa ɔłməŋa jis.
 aśeł ikijən ănt ԑsəłła ołti.
 łuw imołtijən ił śi kԑrijəs.
 aśeł kim ԑtłʼəs. jǫxłəł pa sɔt ńɔł ponəm sămԑŋ tiwət joxi mԑtšəsłe.
 śiti wǫłteł sati owəs jornət łałʼa joxətsət.
 in pɔrxajəł. imełən nox ԑŋxəmsa. xɔt kiməła lukԑməsłe.
 in owəs jorən ar ikeł. xɔt tij tińśaŋən. śi tăxłeł.
 mojkԑm tăxłeł pa kărśa jił.
 aśeł iki xɔt tij ewəłt śi mănəs. i kur puŋłəł šǫpa xɔjsa.
 imeł loptał satʼəł:
 – jiŋk wɔj pɔrxajəł tiw śi ponsԑm.
 in śirən pɔrxajəł ałԑməsłe pa xɔt tij ewəłt śi mănəs.
 mănəs łǫxsəł xośa. łǫxsəł wɔxəs.
 śiw joxətmənən in jornət śi wantəsłət. xɔtəł śi păłattija juwmał. tǫrəma xɔjti i kurek sapəł xăśəs.
 in owəs jorən ar iki kăt xǫjən xoł wełsəłłən.
 in łǫxsəł śi mănəs.
 łuw owəs jorən ar ikeł wǫłəm tăxija mănəs.
 śɔrəs kiməła joxtəs. i xǫ ԑtəs. xǫłəm piti xɔptərka tăjəł.
 śiw joxtəs. măttirən. łuw tǫtʼłəm nԑŋəł.
 in otəł śăta śi wełəmsəłłe.
 śitəł wełmał jupijən owəs śɔrəs kiməł kuš łărŋəłsəłłe. nԑməłxojat ănt wǫjtəs.
 śăłta joxi śi mănəs.
mɔś kănši iki
 sԑr wǫnt. mor wǫnt kutən mɔś kănši iki wǫłəs-xɔłəs.
 mɔś ki ăn tăjəł. joxi ănt ԑsəłłəłłe. năŋ kuš śăta pɔta.
 isa xoj mɔś joxi łoŋtał sati.
 śiti ar mir moxti mănəs.
 imołtijən nowi tušəp pirəś iki łuw xośeła joxtəs.
 – mɔś. mɔś mɔńśa.
 – jăkan iki lopəs.
 – tăxa ma iśkijən pɔtsajəm. ɔłəŋ xɔšməłtijəłłəm. šaj jańśłԑm. śăłta wełśi mɔńśi pitłəm.
 – śiti ki śiti.
 šaj jańśəs. xɔšməłtiłəs. pirəś iki pa lopəł:
 – ma norəm ǫxtijən mɔńśi wԑr tăjłəm.
 – śiti ki śiti.
 norma nox xǫŋxsaŋən pa ił wojəmsajŋən.
 jăkan xɔtəŋ iki nǫməsəł:
 “wԑr šɔp wǫs. nowi tušəŋ ikijən mułsa ”.
 măttirən. pupi wɔxəłtəs. mir ar ăkməs.
 xołijewa łɔwłał. misłał łԑsłe.
 ɔməsəł norəm ǫxtijən pa nǫməsəł. moj iti wǫłti.
 łuw pitrəłən nowi tušəp ikԑł ɔməsəł.
 – pupi min xośԑməna śi jił.
 năŋ ił nawərma pa xonta.
 jăkan xɔtəŋ iki ił nawərməs norəm ewəłt. ił xɔjmał sati xăś părəs.
 nox wԑrłəs.
 śăłta nowi tušəp ikԑł lopəs.
 – năŋ taśen iśi śirəłən wǫł.
 năŋ ɔłəm wantsən.
 tǫp nԑmxojat pa xɔten ewəłt ał wɔšəta. xołijewa mɔś xǫn tăjłət.
 tǫx xojat iśki ewəłt ńałmeł ăn potərəł. năŋ jira wɔšətłən.
 lopəs śiti pa sԑmsaja pitəs.
sɔrt pa luk
 śăłta pa in sɔrt pa luken łin pa łałʼəssəŋən.
 in lukleŋken nǫmn pa sɔrten jiŋk xośa. in łałʼa mănsəŋən.
 śăłta in luken sɔrtəł lăpəŋ ńɔłn śi juwətłəłe.
 sɔrten jiŋka łoŋԑmətał sa šănš wurəł śi pԑłəmła.
 in sɔrtəł nox ԑtmał ńɔłən lukəł juwətłəłłe pa peśŋəł ewəłt xɔjła.
 łin pa mătti śiti ńǫłsəŋən.
 śiti łałʼ wԑrəntsəŋən. mătti.
 śi păta in sɔrten lăpəŋ ńɔł šănšəłən śi tăjł. luken pa peśŋəł ńur ńɔłət tăjł.
 mătti śiti łin pa łałʼəssəŋən.
 nԑpeka xănšəs t mɔldanɔw
łapət ńuoxəs păłat wuort.
 łapət ńuoxəs păłat wuort wuoł-ije. łapət ńuoxəs păłat wuort wuoł-ije.
 i imeł wuont jux sewərəł naj. wuont jux sewərəł naj. i imeł pa pałaŋ wuorśək păłəŋ śiśki sewərəł naj-ije.
 śăłta i mołt jătən wuont jux sewərəł najəł. wuont jux sewərəł najəł torən uoxta paj xɔta mănəs. warəs uoxta paj xɔta mănəs.
 torən uoxta paj xɔta mănəs. warəs uoxta paj xɔta mănəs-ije.
 ( aj pawərt xɔtəł.
 jisən aj pawərt xɔtət wuosət ).
 śăłta pox joxtəs.
 poxəł-ije tonti ɔntəpa ołtiłəsa. tonti ɔntəp wusłe. jeł šuoŋxsəsłe.
 jeł šuoŋxsəsłe.
 śăłta łetɔt werti wuon uort imeł mănəs [ łapət ńuoxəs păłat wuort xośi ].
 – nin. – jastəł-ije. – poxən joxətsajtən. – jastəł-ije.
 tonti ɔntəpa ołtiłəsa-ije. tonti ɔntəpəł jeł šuoŋxsəsłe.
 năŋ. – jastəł. – partsajən jux ɔntəp wertija.
 śăłta in łapət ńuoxəs păłat wuort šănšəŋ kuort šănšəł. šănšəŋ wɔš šănšəł pełi mănəs.
 tuop sewrantəłən śaśiłijəł: “tʼɔnka porəs ”, śaśəł.
 ja. śi. jux ɔntəp werəs. joxi tuosłe.
 šănš juorəŋ ne. mewəł juorəŋ ne wuołmał sajən. in łetot werti wuon uort imełən aj pawərt xɔta wurajən ałsa.
 ja. śi.
 jux ɔntəpa śi ołtəsa.
 jux ɔntəpa ołtiłisa.
 in jux ɔntəp wusłe pa jeł šuoŋxsəsłe.
 pa jeł šuoŋxsəsłe. śitəłən-ije.
 łetot werti wuon uort imeł joxi mănəs [ łapət ńuoxəs păłat wuort xośi ].
 jastəł:
 – mojsər poxən joxətsajtən. – jastəł. i ɔntəpa ołtiłijłemən. jeł šuoŋxsəsłe.
 karti ɔntəp werti kuosńitsajəła partsajən.
 karti ɔntəp pa pawtiłəłtija.
 karti ɔntəpa mănəs. karti ɔntəp kuosńitsajəł xośi pawtiłəłtəs.
 karti ɔntəpa pa ołtəłətija.
 śăłta tuołe-ije.
 iśi łetot werti wuon uort imełən torən uoxta. warəs uoxta paj xɔta wurajən šănšəŋ imena. mewłəŋ imena ałsəłe.
 toxi tuosłe. in pox karti ɔntəpa ołtəsa.
 karti ɔntəp wusłe pa jeł šuoŋxsəsłe.
 ja śi śi kińśi-ije.
 in łetot werti wuon uort imeł mănəł [ łetot werti wuon uort xośi ].
 jastəł:
 – mojsər poxən joxətsajtən. – jastəł. – in karti ɔntəpemən pa jeł šuoŋxsəsa. šukatsa.
 ( śăłta mɔńś pa mɔńś ).
 imeŋən ikeŋən xǫxətʼłʼa pitsəŋən.
 kasəłti pitsəŋən xɔłt pełi-ije.
 imi saŋən kutəŋa jiłŋən xojatŋən.
 kutəŋa jiłŋən-ije.
 – ma poxem ki. – jastəł. – iki. mɔsəŋ. jux ɔntəp. tonti ɔntəp šukatəs. pa karti ɔntəp xuon šukatłəłe.
 ma poxem xuon. – jastəł iki.
 ja śiti kutəŋa jiłŋən-ije.
 aŋkełən wuła pa [ ńawrem ] put xɔt iłpija juwətła.
 jis xɔtətən aj xɔt xɔšapije śi wuoł.
 katra aj misət śăta śi wuołłət.
 jiŋki norma tăjsajət ).
 śăłta put xɔt iłpija juwətsa.
 put xɔt iłpija juwətmał porajən śiti jastəs:
 – aren tuoti ki partsajən. mɔńśen tuoti ki partsajən. – jastəł. – tăm put xɔtena jɔšen at enməł. kuren at enməł.
 aren tuoti ki ănt parsa. mɔńśen tuoti ki ănt parsa. tăm put xɔt iłpena łuj kułat. por kułat nowi wɔjən tăta at ńoxiłłajən.
 ja śi. śi juwətsa.
 śăta śi xăśəs.
 śăta śi xăśəs.
 łuw arəł. łuw mɔńśəł. xojən tuoła-ije.
 tăŋxa. śăta śi ołəł-ije.
 i mołt xătła jis. aŋkełən ɔw punšsa.
 aŋkeł kaməłta joxi śi łoŋəs.
 sew kełət jɔšən tăjəł-ije.
 aŋkełən put xɔt ełti nik wuła.
 xuoxətłiti łowata juwmał.
 xuoxətłiti łowata juwmał. śăłta aŋkełən oxəł kunšła. sewła. łapət sewən sewła.
 łapət sewən sewła-ije.
 “xuonti śăxa. – jastəł. – xănti ne jisəŋ tuorəm ɔməsəł. xănti ne nuoptəŋ tuorəm ɔməsəł. – jastəł. – moj nemen. moj sijen as noxłi tuoła.
 as wusa năŋ nemen śij in tuoła.
 łapət sewəp xuo xojat. xuot sewəp xuo xojat. – jastəł. – năŋ – wuoła.
 śăłta pa śi soxənəł.
 ( tek łuoŋxen ałt wujətłən.
 tek łuoŋx iken. łuw śi.
 tek iken miš neŋəł ).
amp pa woxsar xorən esłəm łuoŋx
 ( jeməŋ ar )
 tuorəm wuon aśemna 
 karti łispi. łisəŋ kełən.
 wox łispi. łisəŋ kełən
 śi esłi-i-jełmem.
 śiti śi juwi-i-jełmem.
 karti śarəŋ. śarəŋ sijən.
 wox śarəŋ. śarəŋ sijna 
 ił śi juwi-i-jełmem.
 kuotʼəw xori. jăm śirna 
 ma śi xǫxəłmi-jełmem.
 kuotʼəw sox ma śi šitmem.
 amp sox ma śi wujmem.
 ma wujmem ki jupijna.
 ma wujmem ki jupijna.
 karti łispi. łisəŋ kełən
 ił śi esłi-i-jełmem.
 wurti woxsar. xoram xǫ
 ma śi wǫłłi-i-jełmem.
 ma śi wǫłəmtimem-ije.
xănšaŋ săxpi wet ewi
 śeman-ɔ iki-jɔ ɔmsiłijəm.
 takanle-ɔ pawərt-ɔ aj xɔtije.
 xănšaŋ-ɔ săxpi-jɔ wet ewi-ije.
 xănšaŋ-ɔ jernaspi-jɔ wet ewi-ije.
 ewet moj-jɔ łɔjiłiteł-ije.
 ewet moj-jɔ šuošiłiteł-ije.
 śeman ikeł-jɔ łortiłijəm.
 piłt xăr le wutat-ɔ wutəŋ xăš juoš.
 xănšaŋ-ɔ săxpi-jɔ wet ewi-ije.
 ewet moj-jɔ šuošiłiteł-ije.
 xănšaŋ jernaspi-jɔ wet ewije.
 ewet moj-jɔ šuošiłiteł-ije.
 wet sɔt-uo metra-jɔ wutəŋ mɔl-as.
 ewet moj-jɔ puoxłiteł-ije.
 xuot sɔt-uo metra-jɔ wutəŋ mɔl-as.
 ewet moj-jɔ ruopitəwiteł-ije.
 owəs wɔt ki weri-juo-łateł-ije.
 owəs wɔt-uo šănšna-uo šuošiłiteł.
 num wɔt ki weri-juo-łateł-ije.
 num wɔt-uo šănšna-uo šuošiłiteł.
 metra kułat-jɔ in kuł jeŋk.
 ewet śi-jɔ puoxłi-jɔ-łateł-ije.
 metra kułat in kuł łɔńś.
 ewet śi-jɔ xiriłi-juo-łateł-ije.
 karəŋ le oxpi-juo.
 in wuon wunš xuł.
 ewet śi-juo wełi-juo-łateł-ije.
 ewet śi-juo katłi-juo-łateł-ije.
 xănšaŋ jernaspi-juo wet ewije.
 xănšaŋ săxpi-juo xuot ewije.
 ewet śi-juo ruopit-juo-iteł-ije.
 ewet śi-juo ruopit-juo-iteł-ije.
 ( puokər ewet ar.
 mɔl-asa xuł wełti tuotłijəm wet ewi ).
aj porajən [[ eta ]] jărtjaŋkem tăła juwmem porajən.
 śaśewən wuonta tuołisajuw. wuoł ăkəttija.
 i wuonta mănti juošew mănema šeŋk ławr [[ ś …]] ławr [[ eta ]] wuos.
 xomsət kutən [[ tut jiti … jăxsuw ]] tut jiti mănsuw.
 i ma łij jupełən. jɔxłam jupijən mănti ăn uspewajətsəm ta.
 ił pitiłiłəm nox łɔjəmtijłəm pa ńuoxłəsłəm.
 wuonta joxəttewən mołsər wuołət enəmłət ăn wuojətłem.
 śăłta łij mănem jastəłət što tăm klʼukwa.
 mołti xuwat ăkətłuw-ăkətłuw. wewa jitew wuonti śăłta jetnaja jił joxłi pełi śi jiłuw.
 joxi joxəttewən śaśewən łuw xɔtła [[ łoŋəłtəłajuw ]] łoŋəłtəłajuw.
 šaj jeśti parłajuw. a łuw šaj jeśti păsan ɔłəŋəłən warʼeńje ot wɔńśəmot.
 ńar mis woj piłən jăxa ruwətłəłłe.
 i jăma werłəłłe epłəŋa.
 i muŋ śi łetot šaj piłən łełew – jeśłew.
 i łuw jeśo aj kătʼijət tăjəł kuor šănšəłən.
 šeŋk uomśa wuos [[ xɔ …]] xɔtəł jăma tśistie tăjsəłłe.
 łɔwət. misət kamən tăjəs. torən pajət. torən tełijewa tăjəs.
 śaśew isa sɔpasəŋ imi wuos.
 kamən sɔpas isa tăjəs. jołən sɔpas isa [[ tăj …]] łeśətəs tăjəs.
 i śitłam nuomman in ma wuołłəm.
ma potərłəm mołti ɔmem ɔłəŋən. ma ɔmem ɔłəŋən.
 ma [[ značit ]] ɔmem-aśem jăxa mănsaŋən łʼałʼ jełpijən.
 [[ moj arat ]] moj arat tăł śit ma wantti ăn wuojətłem.
 [[ jesli ]] łin mołti [[ ɔłəŋ ]] ɔłəŋ poxen etot ńikolajəł tricatʼ sedʼmoj kɔtən. aga. sema pitəs.
 śi jupijən wuos pa anatolij pa i pox. aga. mołsər nempi aleksandr što li [[ mołś … i …]] it [[ to...]] točno anatolij wuos.
 ili tricatʼ dewʼatij ili sorokowoj kɔtən. wɔt śi.
 kăt ńawrem. kăt poxleŋkijən. łin jupijən sema pitsaŋən.
 [[ značit … ]] nu wɔt sorok perwij kɔtən aśem armija mɔxa piłən łʼałʼa ăn wusa.
 a wusa tolʼko čerez god mołti wtoroj partʼijajən [[ wtoroj partʼijajən ]], aga.
 nu wśo. mănti pitəs mołti łuw aśem [[ wuołman ]] wuołmał măr etot.
 łetot xɔtən końešno wuos. aga.
 wpolńe xotʼ etot [[ łe... łeti ]] ruopitti i łeti mołti možno bilo mołti.
 mănmałən jastəs wot jestʼ wuśreŋ łipijən [[ kăt …]] kăt mołti [[ ki …]] kilometer nawerno. xuołəm mołti.
 śăta ruwa xośa łuw mołti xuł wełpəsłəti [[ xɔt …]] xɔt tăjəł.
 śăta jastəł mołti łant wuoł. sakkar wuoł [[ sakkar wuoł ]], sɔłʼ wuoł. jastəł.
 ninən jesli łetotłən mołti isa xołałət ki [[ xołałət ki etot ]].
 śij jăŋxatən. jastəł. śăłta wujałən. jastəł. aga.
 [[ śăt … śi … śitłən ]] wujałən [[ i mołti ]] i [[ skolʼko ]] mołti xuwat pa werətłati.
 nu wśo. aśem mɔxa piłən tuosa [[ mɔxa piłən tuosa ]].
 i wot ɔmem pa ruopitəł kolxosən. mołti xuwat mɔsŋa.
 polgoda mănəs isa. pa ławərta śi jis [[ нрзб ]] mołti.
 xɔtən isa neməłt. łetot ăntuoma śi jis. aga.
 xuołəm ńawrem tăta. [[ xo …]] xuon xɔłłəpa pitłaŋən. aga.
 xɔłłəłəŋən moj … [[ na …]] ńaŋxiłiłəŋən. aga.
 isa ławərta śi jis.
 nu ɔmen nuoməsəł. dawaj ma jăxłəm-sa śij wot.
 śi xɔta wot etot [[ jajem … ikem mołti …]] ikem [[ x …]] xăjəm xɔta. aga.
 śăta łantət wuołłət. łełłuw. moj arat łełłuw aj uoxəłn.
 pa tijəł tałłemən naməłta. jeŋk xuwat.
 as tolʼko pɔtsa nojabrən.
 i łin [ po …] poxłał xuołəm poxłał wusłe mołti.
 pa [[ nuoməł … jastəł …]] nuoməsəł: as pɔtsa. ma [[ jeŋk xuwat mołti ]] jeŋk xuwat jăma mołti mănłəm mołti. sɔra. aga. sɔra.
 i wot nu ješa łełsəłłe [[ poxŋəłał …]] xuołəm pox xołijewa uoxła łełsəłłe.
 i [[ ma … tałłem ajkət tał …]] ɔmem tałəł i nik śi wɔxəłsət jeŋka.
 ješa mănsət. okaziwajəca. ńe tak-to prosto. aga.
 łɔś iłpijən suorłi jiŋk.
 a łuw wajən łuomtłiman. [[ poxŋəłał ]] xuołəm pox iśi mołti wajən wuołłət. aga.
 uoxəł ławərt. [[ lăp mołti ]] uoxəł pătet łăpsəmłəłajət łɔńśən.
 i tałti pa śir ăntuom śi.
 [[ śiti ]] śiti tałman ješa mănłət wot.
 pridets'a značit i uoxəł ełti moj porməs isa xoł wutija.
 [[ puo...]] uoxəł mołti pa saxət kerttija.
 mołti uoxəł pătet xoł mołti pɔtəm łɔś ełti xoł kuštija łajəmən.
 pa sɔrəm łɔńśa ɔməssət pa ńawremłał nox łełłət.
 i pa śi tałəł.
 [[ nu ješa …]] ješa mănəł. [[ ła …]] ławərtəm uoxəł ił mănəł.
 łɔś iłpijən pa jiŋk. ńur tał jiŋk.
 tał jiŋk značit. aga.
 i śiti nox skolʼko mołti. xuotkem metra ili łapətkem mănəł pa pereworačiwajtijəs.
 nu łuw ałəŋ saxət mănəs. šeŋk ałəŋ ănta. no jaŋkem śɔsən. aga.
 śiti tałłiman ješa łapətkem. aga. niwəłkem metra mănəł pa śi pereworačiwajtijəł.
 wot tăłaŋ xătəł.
 bez konca śiti śi mołti [[ uoxt ]] uoxəł pa saxət kertiman. aga.
 pa saxət pertiman pa śi mănəł.
 łuw wajłət isa jiŋkija jisət.
 i [[ xăt...]] jetna pelka jiti śi pitəs.
 [[ jetna pelka pitə …]] xătł [[ a … a … atra … atra …]] etra jiti pitəs iśkija.
 iśkija. aga. śi kem śi iśkeł takəŋ jiti pitsa.
 łuw kurłałən ăł tărijəł.
 poxłeŋkiłał. ńawremłał iłampa iśi kurłał pɔtłajət. łij iśi ăł tărijłət.
 pa śit i mănsət prʼamo eto. kutłəpa tolʼko joxətsət [[ нрзб ]].
 uže pătləti śi [[ atłən …]] atła śi jis. nuomən xuosət.
 prʼišloś wot tak wot isa [[ xuołəŋ ]] jastəł xuołəm lăp i peləkən śi nakriwaju etʼim samim.
 polowinka na śebʼa nadeta. i pelək [[ нрзб ]] łuw xośeła łuomətman.
 odnoj storonoj ix wśex troix nakriwaju. i peləkən. jastəł. śi xuołəm ńawremłam xołijewa śi.
 ełəpən xotʼ săx ɔłəŋən. jastəł. lăp ponłem ał pɔtłajət. aga.
 nu łij mołti soxən łuomtłiman wuołłət.
 nu tak ełti pa soxən že nado mołtijən ełti. pa štobi at wuołsət. aga.
 no śiti [[ mołśi …]] mojśirən ołłət. ješa sɔrəłtijsət. ratxăr werłisuw.
 i mołti anatolij iłampa met aj [[ ńa …]] aj poxleŋkeł tăłaŋ at śi xɔłłəs. śi xɔłłəs. śi xɔłłəs. aga.
 ołti kuomən ăn pa măsajuw.
 i śi xɔłłəs. uže xuotłəti śi pitəs. iśkeł ńur tak. ńur tak.
 aga … i śi … ałəŋ saxət wot tur sijəł ăn śaśti śi pitəs.
 i ješa tolʼko wojəmtisajuw. uže nox. xătł jăma nox [[ e …]] etmał. jastəł i śi iśki ńur.
 xɔłłijəm otew jastəł uže isa wołijəs.
 nu dawaj. goworit. nox kiłsuw. dawaj etot. jełłi pa mănłuw. dal'še prodolžim putʼ.
 muŋ [[ ku … kutpa … ju …]] juoš kutpa tolʼko joxətsuw jastəł.
 juoš kutpa. aga.
 juoš kutpa joxətsuw. jełłi mănłuw.
 pa śi ńawremłał otti pitsət.
 in xɔłłəm otew kunšeməsuw. jastəł. nox ałti pitsuw.
 ăn łałəł ńawremew. ăntuoma juwmał.
 ɔmem kunšeməs. ăntuoma juwmał. aga.
 nu [[ ip …]] joxłi kuortewa. jastəł. joxətti pa joxłi mănti pitłuw. jastəł śiməś śi. aga. wer.
 mołxuwat pa iśi juošew uoxłew pa.
 i śit i xuwat. pa xuwat kertman pa. aga. ăntuoma juwəm ńawrem pa joxłi tałsa kuortewa. aga.
 [[ jupijən …]] śi jupijən mɔxajən ńɔtsajuw. ńɔtsajuw.
 šuokəŋ otłəw. [[ šuokəŋew ńa...]] ăntuoma juwəm otłəw šawisłəw. aga.
 nu a toxa ăn joxətsuw. [[ na kuośa kuo …]] pirśitatʼəł wɔxiłijəs śi.
 łantən mojən sɔłʼən śăłta tuosajuw. aga.
 śăłta tuosajuw aga. pa jaŋkem.
 śi šuok tuwəm ɔmem śi kem śi săməł mănəs.
 [[ i tăł măr łuw ɔmem mołti …]] i tăł măr wsego łuw ikeł mołti. aŋkeł-aśeł ăntuoma jisət. kăt wuon xojat.
 kăt wuon ikeł. aśeł pa aŋkeł.
kăt poxŋən.
 i xuo tuorəm aŋkeł xośa mănəł.
 śăłta śij joxətəł. śij mănəł. wante.
 śij joxətəł.
 tuorəm aŋkeł xɔta joxətəł.
 joxi łoŋəł šănšəł ɔwa ńɔrətłəłe.
 itije śi jitał śaśəł.
 łepəŋ kim peləkən śi joxətmał śaśəł.
 – aŋkije. – jastəł. – ma nuoptem. ma jisem moj.
 – năŋ nuopten. – jastəł. – năŋ jisen. – jastəł. – śi xuwata partłəm. – jastəł. – aŋkenən at wantłajən. aśena ănt ałt wantłajən. – jastəł.
 ja śi. śi mănəł. tăŋxa.
 xɔłłəp esłəməł. śaśəł. śi mănəł.
 pa śăłta. i mołt jătən. it pa śi jitał śaśəł. it pa śi jitał śaśəł.
 it jitał śaśəł-ije.
 łepəŋ ɔw xośa joxətmałən.
 – aŋkija. – jastəł. – ma nuoptem. ma jisem moj.
 – năŋ nuopten. năŋ jisen śi xuwata partłəm. – jastəł. – aŋkena. aśena. – jastəł. – ośxuołʼ werti łowata tuop at juwəntiłən.
 ( śi arat jisən. śi partła ).
 xɔłłəp esləməł. pa śi mănəł.
 ne ki. – jastəł [ tuorəm aŋkeł ], – ne wuoła. xuo ki. xuo wuoła. – jastəł.
 i mołt jătən. pa śi it jitał śaśəł.
 it jitał śaśəł.
 ɔw ełti joxi śi łoŋəł.
 joxi łoŋəł.
 – aŋkija. – jastəł. – ma nuoptem. ma jisem moj.
 – năŋ nuopten. năŋ jisen śi xuwata partłem. – jastəł. – śăxa. – jastəł. – jăməs aŋkena. aśena ńɔtti łɔwata at jiłən.
 nuoptəŋ jisen śit at wuoł.
 xɔłłəp esləməł pa śi mănəł.
 pa śi.
 it pa śi jitał śaśəł.
 juwmał jătən norija śij šuošeməs.
 – in aŋkija ma nuoptem ma jisem moj.
 – jastəł.
 – năŋ nuopten. năŋ jisen śiti partłəm. – jastəł. – pirśeməten wuonti wuoła. – jastəł.
 in otəł ńăxman kiłəməł śi mănəł.
 ( năŋ wante. jeł parła-ije ).
 śăłta. pa śi jitał śaśəł.
 in toməł tăŋxa iśi xorpi śira śi parsa.
 itəł joxi łoŋəł.
 mănmał jătən aŋkeł šanša toxi kerəptijəł.
 toxi kerəptijəł.
 jastəł [ tuorəm aŋkeł ]:
 – năŋ nuopten. jisen partłəm: peś pelken ampa seŋke.
 śi wuonti wuoła.
 in ot ńăxman kiłəməł. śi mănəł.
 ( pa potər. jasəŋ jełłi mănəł ).
 i iki kim etəł. xɔt puŋəł pełi wantəł: śi kem śi łʼuomət etmeł.
 etmeł pa pošmeł.
 kunš teł łʼuom meneməł.
 – kunš teł łʼuom imem xośi tuołem-sar. imema łapətłəm.
 ( łuw ałt. wante. tuorəm aŋkeła śiti nuoməłməsa ).
 ja śi. mănəł.
 joxətəł.
 imeł pełi jastəł:
 – ma năŋen łʼuomən tuosem. kunš teł łʼuom.
 śi kunšəł pelki wuołłe. tuop xuołəm łʼuom sem tuop xăśmał.
 xuołəm łʼuom sem xăśmał.
 śăłta in łʼuom semłał imeła łapətłəłe.
 imeła łapətłəłe.
 imeł pox tăjəł. pox tăjəł.
 pox tăjəł-ije.
 ja moj. enəmti xuo. moj xuw enməł. wurəmti xuo moj xuw wurəməł.
 śăłta xɔtəł por wusən porətłəłe.
 por wus ełti etłijəł. por wus ełti łoŋtijəł-ije.
 i xătəł aŋkeŋəł. aśeŋəł ełti mănti pitəs.
 – śăxa. – jastəł. – tăm xătəł. xojat joxətəł.
 xojat joxətəł.
 śăxa. – jastəł. – tom xułŋəłan kełśeŋəłan kawərta. – jastəł.
 ja śi. mănəł.
 por wusəł ełti etməs.
 i jătən kamən it śi ńuoxəmmał śaśəł.
 – imeŋən ikeŋən poxən xołʼśa etłijəł. xołʼśa łoŋtijəł.
 – poxemən. – jastəł. – por wus. por wus ełti łoŋtijəł. por wus. por wus ełti etłijəł.
 kuš aj łujəł metšijəł. kuš wuon łujəł metšijəł. moj łepəł xuon.
 ɔwa joxətəł. ɔw ełti joxi łoŋəł. ɔw sɔplajət joxi tałłajət.
 – akem iki. – jastəł. – ɔwew śi šukatsən.
 šukatsən.
 joxłi kareməł măšəkən śij xătśəłłe. meŋkšiki.
 ja. śi tom xułŋəłał. kełśeŋəłał kawərła-ije. tom xułŋəłał. kełśeŋəłał łełłe.
 łeł in meŋk ikeł-ije.
 tom xułŋəłał. kełśeŋəłał łuwłał moj mołtiłał xołna wuołłət. xăśmeł.
 śăłta łiłəŋ jiŋk puośkaja pa temətsajət.
 tom xułŋəłał. kełśeŋəłał pa jeł wośałsaŋən.
 in kamən. [ pox ] śi joxətmał. śaśəł. śi joxətmał śaśəł:
 – ja xoti. – jastəł. – nur kănšti ki joxətsən. wer kănšti ki joxətsən. – jastəł. – eta kim.
 in kim etłaŋən pa jăxa pitłaŋən.
 tom xuojən moxti śi śix tăŋərməła. păśərməła.
 ja śi ɔməssət xołewta jis. mănti pitəs.
 – năŋ śăxa. – jastəł. – iśi xojatən joxətłajən. kełśeŋəłan. tom xułŋəłan kawərta. – jastəł.
 ja. śi por wusəł ełti etməł. śi mănəł kim.
 mănəł śăłta.
 kamən śi ńuoxəmmał. śaśəł:
 – ja. imeŋən ikeŋən. poxən xołśa etłijəł. xołśa łoŋtijəł.
 – poxemən. – jastəł. – por wus. por wus ełti etłijəł. por wus. por wus ełti łoŋtijəł.
 kuš aj łujəł metšijəł. kuš wuon łujəł metšijəł. ănt łepəł.
 a śăłta. ɔw ełti. ɔw sɔplajət joxi tałłajət.
 – akem iki. ɔwem śi šukatłen.
 joxi karemijəł. măšəkən śij xătśəłłe.
 ja. tom xułŋən. kełśeŋən kawərła. łeti ɔmsəłła.
 ja. moj. śukeš łeł in.
śi. tom xuł. tom łetot xołt łeti xuon werətła.
 iśi łiłən jiŋk puośkaja temətła śăłta. jeł wośałəŋən.
 in kamən poxən joxətmał śaśəł:
 – ja. xoti. – jastəł. – nur kănšti ki joxətsən. wer kănšti ki joxətsən. eta. – jastəł.
 nox kiłəməł. śi mănəł.
 śăta jăxa pitłəŋən. in xojŋən śăta śi in ot ńasərmiła. tăŋərmiła.
 ja. śi. in xołewta jis. mănti pitəł.
 aŋkeŋəła. aśeŋəła peła jastəł:
 – iśi tom xułŋəłən. kełśeŋəłən kawərtatən.
 ja śi mănəł.
 it śi kamən ńuoxəmmał. śaśəł:
 – ja xoti. – jastəł. – imeŋən ikeŋən. poxən xołʼśa łoŋtijəł.
 – poxemən. – jastəł. – por wus ełti etłijəł. por wus ełti łoŋtijəł.
 in otəł por wus ełti joxi răkənəł.
 joxi răkənəł.
 in tom xułŋən. kełśeŋən kawərłajŋən.
 in tom xułŋən. kełśeŋən šukəł ănt xăśəł. łuwəł ănt xăśəł. śiti jeł xuon wuośałəŋən.
 in kamən. in ńuoxəmmał śaśəł.
 – ja nur kănšti ki joxətsən. wer kănšti ki joxətsən eta kim – jastəł.
 in por wusəł ełti kim etmał-ije.
 jăxa pitłaŋən.
 imołtijən tuorəm aśeł iłłi ăŋkərtəł:
 “ja. łuw partəm kăt poxəł jăxa pitman.
 najłi muw. pajłi werman. wuortłi muw pajłi werman ”
 tuorəm aśeł ił mănəł.
 aśełən śukeš pɔjəkłajŋən. ănt xuołəntłəŋən.
 łiłəŋ. ox soxa. punəŋ ox soxa pitman.
 śăłta aśełən wułajŋən. tuołajŋən aŋkeł xośa-ije.
 aŋkeł xośa tuołajŋən.
 śăłta aŋkełən i. kăt poxəł. kăt esməł săxat puolteptəməłłe.
 in poxŋəłał ńăxman kătna esłəmłəŋən aŋkeł ełti.
 śăłta pa śi. śi jupijn-ije.
 śăłta wus ełti etłiti xuojəł. poxəł-ije.
 śăłta śi tuorəm aŋkeł xośa ńawrem wɔxti jăŋxəs.
 łuw partəm poxəł. a tomeł pa. pašət jɔxłan aj pox.
 śi pašət jɔxłan aj pox.
 wante. jăxa pitłaŋən pa śi.
 śi śiti săxat śi wuoł-ije ).
ńopəlləw mɔlśaŋ aj iki.
 punəŋ mɔlśaŋ aj iki.
 ewem tuwe tuwe ja.
 ewem łełte łełte ja.
 ewem tuwe tuwe ja.
 ewem łełte łełte ja.
 ńopəlləw mɔlśaŋ aj iki.
 punəŋ mɔlśaŋ aj iki.
 ewem tuwe tuwe ja.
 ewem łełte łełte ja.
 ewem tuwe tuwe ja.
 ewem łełte łełte ja.
 [[ piw...]] piti săxpi ewijem.
 nowi săxpi ewijem.
 ewem tuwe tuwe ja.
 ewem łełte łełte ja.
 ewem tuwe tuwe ja.
 ewem łełte łełte ja.
 piti oxšaməŋ ewijem.
 nowi oxšaməŋ ewijem.
 ewem tuwe tuwe ja.
 ewem łełte łełte ja.
 ewem tuwe tuwe ja.
 ewem łełte łełte ja.
 pirəś xuo ma jastəłəm.
 sɔt tăł [[ tăjłəm ]] tăjti nuomsijem.
 ojəŋa piśəŋa wuołatən.
 ojəŋa piśəŋa šuošatən.
 ojəŋa piśəŋa wuołatən.
 ojəŋa piśəŋa šuošatən.
tek kuort ɔməsəł as muwəna.
 asən …
 as … u nas ɔstrɔw. ɔstrɔw. ɔstrɔw.
 na ɔstrɔwe stɔit.
 tek kuortew ɔməsəł.
 juwa tij wana ɔmsa.
 ɔstrɔw-to kak. ɔstrɔw-to kak.
 puoxər. puoxər.
 as puoxərən ɔməsł muŋ kuortew.
 wɔšew.
 tăta [[ kuo …]] kuortew katra
 wuon wuos.
 in isa nik nijəł.
 posł asəła.
 kuortew śiti aja jił.
 kuortewən tăjłuw xuołəm łapka.
 i wuon škɔla.
 i wuon intʼernat. jełəp intʼernat.
 i jeśo jełəp škɔlajən werłajuw.
 isa śix kirpiś ełti.
 in tăm jisən xɔtət werti pitsajət.
 kew xɔtət. kirpiś xɔtət.
 jux ełti xɔt in ăn werła.
 [[ kuortew ]] kuortew kutəpən.
 kuortew kutəpən wuon [[ juxə...]] juxət enəmłət. sumətət. sumət paj.
 wuon sumət paj.
 śi sumət paj łipina...
 ńawrem-ət jont-ł-ət 
 i wuon xănnexuojət šuošiłiłət.
 jakti xɔt werłiłət.
 i …
 as kimłew śiti ił pitəł.
 a xănnexuojət śi wuołłət.
 mănti tăxi jeł.
 wanən...
 muŋ [[ kuo …]] kuortew werti xorpi tăxi ăntuom.
 śirən śi muŋ tăta.
 jeśo jełłi...
 ośiłłiłuw. wuołłuw.
 wuon jɔxław părłət.
 aj jɔx pa.
 a muŋ jełłi wuołłuw.
 klup tăjłuw. wuon klup.
 tʼelʼewizʼionnij wiška tăjłuw.
 tʼelʼefonnij wiška tăjłuw kuortewən.
 traktorət tăjłuw.
 wuon tut wuśitti xɔt tăjłuw.
 [[ katra...]] katra wuon sadʼik tăjsuw.
 śi sadʼikew xoł lɔsətsa.
 pirəś xănnexuoja tut juxa ɔrsa.
 tăjłuw sowet xɔt.
 moj pelkən mănł śi xɔta [[ j …]] soweta jăxłuw.
 [[ polʼ...]] polʼńitsa tăjłuw muŋ.
 i kăšaŋa jiti xănnexuojət 
 tăta lʼečitłajət.
 śăłta mołtiłał pelkən mănłət. wɔša kitłajət.
 a wɔšən pa śit wuon łekart.
 śăta pa łečitłajuw.
 ńań werti xɔt tăjłuw.
 ńańən werłajuw tăta kuortewən.
 łetotən wɔš ełti tuotłiłajuw.
 kurpa moj.
 sakkar isa ałt tuołajuw.
 tăta enməłtti śirew ăntuom.
 meta ɔmsəmətija.
 kɔnčaju.
aməmətśet.
 aməmətśem.
 enməłtəm ot nowi at. nowi xătəł ănt wantijəs. xuon sorma pitəs. wełśi nowi at. nowi xătəł wantəs.
 ( jux săm )
 aməmətśem
 jux tij săłi-wołi.
 ( łʼuom jux )
 aməmətśem
 jux tijən xorəŋ xirət.
 ( nɔxər )
 aməmətśem
 jux tij xuw pɔs.
 ( anši )
 aməmətśem
 ser wur. mor wur wurəŋ suŋən xuo łɔjəł.
 ( woš )
 aməmətśem
 jorəŋən. wesŋən jăxa puoleməman. kătna śuokəš wuoratłaŋən. kătna ănt suoxanłaŋən.
 ( šiŋəš juxŋən )
šɔwət. šɔwət. šɔwrije
 šɔwət. šɔwət šɔwrije
 jertəŋ xătəł werəmtəł.
 wɔtəŋ xătəł werəmtəł.
 xołta łoŋeməłən.
 xołta xăńeməłən.
 warəs kuta łoŋeməłəm.
 turən kuta xăńeməłəm.
 šɔwət. šɔwət. šɔwrije.
 tij śi xăńeməłəm.
 tij śi łoŋeməłəm.
 ( tăm jontəpsa arən ńawremət wuonəłtəsajət jontti nărəs juxən ).
šɔwərleŋki.
 măłəŋ ɔłəŋən aj pawərt xɔt ɔmsəs.
 śi măłəŋ ɔłəŋən šɔwərleŋki tiweł-toxeł nawərman śi jăŋxəs.
 imołtijən pesł łewmałən torəpəł wańśəs.
 xoł łikaśəs šɔwərleŋki.
 xuoxəłməs xɔt moxti.
 [[ jiŋk …]] tut xośi.
 potərtəł:
 “tutije-tut.
 śi pesł nox wuśite. măłəŋ ɔłəŋən ”
 “moj atəm śi pesł năŋena werəs.”
 – ińśəsł tut.
 “pesł łewmemən łuw mănem torpem waśsəłłe ” – šɔwərleŋki jastəs.
 “năŋ šeŋk ar łełən. śišən śi năŋ torpen waśsa ”
 met xoł łikaśəs šɔwərleŋki.
 jiŋk xośi mănəs pa potərtəł:
 “jiŋkije-jiŋk. tuten lăp xuorte ”
 “moj atəm năŋen tut werəs.”
 “łuw pesł nox wuśitti ăn łăŋxał [[ jiŋk … jiŋk xuwat …]] măłəŋ ɔłəŋən ”
 “moj năŋen atəm werəs pesł.”
 “pesł łewmemən. łuw mănem torpem waśsəłłe ”
 “năŋ šek ar łełən. śišən śi năŋ torpen waśman wuoł ”
 met xoł łikaśəs šɔwərleŋki.
 poxleŋket xośi mănəs.
 poxleŋket …
 juoxəł pa ńɔł tăjsət.
 potərtəł:
 “poxleŋket. wełałən ńɔłən jiŋken.”
 “moj năŋen atəm jiŋk werəs.”
 “jiŋk tut ănt xuorətł ”
 “moj atəm năŋen tut werəs.”
 “ăn łăŋxał pesł măłəŋ ɔłəŋən wuśemətija ”
 “moj năŋen atəm pesł werəs.”
 “pesł łewmemən. łuw mănem torpem waśsəłłe ”
 “năŋ šek ar łełən. śišən śi năŋ torpen waśman wuoł ”
 met xoł łikaśəs šɔwərleŋki.
 aj wɔjleŋki xośi mănəs. potərtəł:
 “aj wɔjleŋki. aj wɔjleŋki. mănem ńɔta poxleŋket juoxəł kełeł portija ”
 aj wɔjleŋki xuoxəłməs poxleŋket xośi.
 [[ juoxəl …]] juoxəł keł šuopi portija.
 poxleŋket ałeməsłał [[ juoxə …]] juoxəłłał.
 jiŋk xośi xuoxəłməsət.
 pa ńɔłət esəłti pitsət jiŋka.
 jiŋk nox etłəs. mănəs tut xuorəttija.
 tut paknəs.
 pesł pełi kareməs.
 śi kutən pesł kutən šɔwərleŋki nawrəs.
 in paknəs šɔwərleŋki.
 tut šɔwərleŋkija păł ɔłəŋət [[ śăreməsłe ]] śăreməsłe.
 [[ śi por …]] śi wuš ewəłt šɔwərleŋki păł ɔłəŋət pitija jisət.
jonti xăr jontət.
 śăłta ńawremət kătłəsiti pitłət.
 kăt pelka łɔjłət. kăt pelək ełti uwłət:
 – xɔn ńań wɔxəs. xɔn soł wɔxəs.
 kăt pelək i jeśałt mănłət. jăxa pitłət.
 śăłta măta pelək nox pitəł. śit śi xɔna wuoł.
 ( ał muonti łʼałəsti xɔnət ).
imixiłi
 imixiłileŋki imełimijən wuołłəŋən.
 imełimijən wuołłəŋən.
 imołtijən imełimi jastəł.
 – aśem. – jastəł. – nepek xănšəs. – jastəł. – nepek.
 nepekəł păsana ponsłəłe.
 “śăxa xănti muw jisəŋ tuorəm pitəł. xănti muw nuoptəŋ tuorəm pitəł.
 tăm nepeken xoj ɔłəŋən joxətəł. tăm nepeken xojən wuła. śi xuojena mije.
 xuon śăxa. – jastəł. – toxłəŋ tuorəm. kurəŋ tuorəm numpija łuw pitəł. łuw wuł.”
 imełimi xɔt śuŋ păteł ełti-ije xuołəm wurti suojuw sox nik juwtəs.
 xuołəm wurti suojuw jeł łɔjəmsət.
 łajəm nik in imełimi juwtəs.
 uoxəł śăłta ɔmsantəs.
 – ja. śuwuš. in imeł. – jastəł. – măna poxije.
 śăłta nox śi tuoła. śi xuołəm wurti suojuwəłən.
 tuoła.
 joxi tuwəm.
 păsanən nepek ɔłəł.
 nepekəł wuł. in imixiłileŋken.
 nepekəł wuł. śăłta nepekəł piłən ɔw pełi šuošəmmał kemən ńuoxməs:
 – aśija. – ńuoxməs. – nepeken śi wusem. tuołem.
 – tuwe. tuwe. – aśeł jastəł.
 xoj joxtiłijəs met ɔłəŋən. łuweł śi.
 ja śi. śi mănəł ił imixiłi.
 ił mănəł.
 śăłta met ɔłəŋən-ije wuon tuorəm ikeł joxətəł.
 in nepek kănšeməłłe. nepek ăntuom.
 – aśija. – jastəł. – nepeken ăntuom.
 – pa muonti xojat joxtłimał śi śaśəł.
 nepekem śi tuwmał.
 śăłta xołta wuołəm łuoŋxəł. tuorməł. xołt śij joxətłət.
 kănšłət.
 pa ot ińśəsła – ănt wujmał.
 pa ot ińśəsła – ănt wujmał. ănt joxtəłimał.
 ja śi. kuš xołśa kănšłət. kuš măta otəł ełti ińśəsłət.
 aśeł jastəł:
 – iłta muwən wuoł imixiłileŋki.
 mɔsəŋ łuw ośmarłijəł.
 nin jăŋxati. imixiłi tij tuwałən.
 pa śi mănsət. tăŋxa ił muwa.
 xiłileŋki tuotija śi joxətłət.
 imixiłileŋki mănti pitəł.
 śăłta. xuołəm wurti suojuw soxəł śepa ponsəłe. pănən tuołłe.
 pănən tuołłe.
 śăłta toxi aśeł xośi joxətəł.
 nepek aśeła măłłe.
 măłłe in nepek.
 imixiłi peła jastəł [ aśeł ].
 – năŋ mojleŋkijən tuosajən ma xośema.
 in xuołəm wurti suojuw soxəł śep ełti wułłe.
 – ma. – jastəł. – jăŋxəm otłam tăta śi. – jastəł.
 – ja śi. śăxa. – jastəł. – xănti mir jisəŋ tuorəm ɔməsəł.
 toxłəŋ tuormen. kurəŋ tuormen nuompijən năŋ wuoła. – jastəł.
 ja śi. śăłta pa ił mănəł pa.
 śi soxnəmtəł.
imi sutitəm wer ɔłəŋən
 ( i imi xoti suta tuotłiła.
 wuon imi muši-wɔša suta tuoła.
 asɔw-kuortəłən wuołtał săxat łɔwəŋ uoxəł joxtəmtəł.
 śăłta śi łełsa pa.
 śaśen ełti xuołłijəm arem.
 katrašək wuon otət iśi ɔməsteł kaša ariłət.
 ma śijełt xuołəntiłəm ).
 jastəł:
 imileŋki-juo. imileŋki-juo.
 tăm wuołtem ki-juo. jăm săxat.
 kartaŋ pătep-juo wuon tojət-ɔ.
 tij śi xɔj-juo-łimał-ije-juo.
 tij śi joxtəm-juo-łimał-ije-juo.
 imileŋki-juo. imileŋki-juo.
 ja łełaje-juo. łełaje-juo.
 ja. mănłuw ka-juo. mănłuw.
 ja śărten păti-juo.
 muŋ năŋen tuołew.
 jastəł:
 šamanen păti-juo.
 tăm muši-wɔš-uo.
 jăm xărija.
 jastəł [ imi ]:
 śi tuow. tuowiłimem-ije.
 ( śăłta imi śi tuoła.
 śi măntał măr ełti śi pɔjkaśəł.
 śăłta in muši sut xɔta śi joxətłət.
 joxi łoŋsəm. – jastəł. – i sɔxəł wur ełti śi tuosajəm.
 sut jeśałt ełti śi łɔńśəłtəsajəm ):
 imileŋki-juo. imileŋki-juo.
 śărten ałʼa-juo. ałʼa-ije-juo.
 potren ałʼa-juo. ałʼa-ije-juo.
 in imi śi ńuoxməł:
 ma śărt xuon tăjłəm-uo. tăjłəm-ije-juo.
 ma kej xuon tăjłəm-uo. tăjłəm-ije-juo.
 ma śărtem śi-juo.
 jărtjaŋ pukən-uo ewətłimem-uo.
 jărtjaŋ łił-uo ałmiłimem-uo 
 jărtjaŋ pukən-uo ewətłimem-uo.
 ma śărtem śi-juo wuołiłimał-uo.
 ma śărtem śi-juo wuołiłimał-uo.
 ( in sut jɔxłał potərtsət moj wersət.
 jastəłət:
 “imileŋki. – jastəłət. – măna. măna. xołta mănłən. śij măna.
 pukənłan tăja. năŋ wuoła ”).
ńegər iłampa xuo.
 wɔt mołti potərtəł tăm neŋəł piłən.
 nu tăm neŋəł iłampa ruopitł mołti ūn kuośaja ruopitł.
 tăm neŋəł joxłi potərtəł in tăm xuojəł peła mołti.
 a łuw nawerno. łuw nawerno joxtəs mołti wer wurəŋən tăm neŋəł xośa.
 i wɔt. a-a-a. ili łeti xɔtən ɔmsłəŋən iłampa łeti xɔtən ɔmsłəŋən păsanən ugu.
 ili łuw neŋəł ili pa ne xoj wuojətł. no mɔsəŋ.
 tʼuopijeł moj potərtəł a moj jontəł piańinajən iłampa ugu.
 iłampa ar arijəł.
 mɔsəŋ ar arijəł tăm neŋəł ɔłəŋən.
 nu wɔt łuw śi [[ xuo...]] ne xuołəntəł mɔsəŋ łałʼ ɔłəŋən arł uwł.
 tăm neŋen wenšəł wersəłłe wołłi pa aga.
 tăm iłampa mołti. tăm iłampa ūjətti xuojəł joxtəs.
 tăm neŋen ūjətti xuojəł śi joxtəs.
 [[ łałʼ eł...]] łałʼ ūn kuośajət.
 ūn kuośa tij wana joxtəs.
 łuw kuośajəł łɔjəł păsan puŋəłən. ugu.
 mołti potərłət.
 mołti ɔłəŋən potərłət xoj ūjətł.
 łałʼ ɔłəŋən iłampa tăm.
imijen ikijen wuostən.
 ikełən parsa:
 " jăŋxa ampara.
 mojkem łant wuoł ăkəta. ńań wera "
 imileŋki jăŋxəs ampara [[ нрзб ]]
 mojkem kunšəs łant šukłał nox ăkətsəłłe.
 joxi joxtəs. ńań werəs.
 ńańəł išńi xɔpa ɔməssəłłe pɔtəłtətija.
 ńańəł ɔməsəs. ɔməsəs.
 łăreməs. mănəs.
 jeśałt etəs šɔwərleŋki.
 šɔwərleŋki jastəł: " ma năŋen joxi łełem ".
 " mănem ał łewe. ma jełłi mănłəm "
 łuw łărijəs jełłi.
 jeśałt etəs wułi porti wɔj.
 wułi porti wɔj jastəł: " ma [[ joxi ł …]] năŋen joxi łełem "
 " mănem ał łewe. ma jełłi mănłəm "
 pa łărijəs. łărijəs. mănəs.
 pupije jeśałt etəs.
 pupeł jastəł: " ma năŋen joxi łełem "
 " mănem ał łewe. ma jełłi mănłəm "
 pa łărijəs. łărijəs. mănəs.
 woxsar imi [[ wuojətəł ]] jeśałt etəs.
 woxsar imi jastijəł: " ma năŋen joxi łełem "
 " a năŋ. – jastijəł. – xuołənta. ma ar arijłəm "
 łuw ariti pitəs.
 arijəs.
 woxsar imi jastijəł:
 " ma ăn xuołłem.
 ma ńołema ɔməsa "
 [[ łuw ɔməsəs ńołəła ]] łuw ńołəła ɔməsəs. ariti wutśəjəs. woxsar imełən joxi łesa.
toxłəŋ łuoŋx
 nin toxłəŋ łuoŋx śira wuołłəti.
 wesuoxət łuoŋx iken łuw toxłəŋ łuoŋx iki.
 tăm in sɔrtəŋ posłen pa peləkən i kuort śi werəs.
 łuoŋxəŋ jisən. wuraja xɔjti toxłəŋ iken.
 śăłta toxłəŋ iken owəs muwa jăŋxəł. śarəs muw ełti tăłaŋ wuont puoxər ałəmmał pɔrxəłən.
 xota tuŋk tăxteł răkənəł – in tăm wuołti puoxren śi.
 katra tăm puoxren łewasa ănt puorəntiłew. aj pawərt xɔtən wuołman ănt jăŋxłuw.
 in pa kuort tij wersa.
 ɔłəŋ porajən kɔlxɔs tij werti wutśəsa. tuoxəł jɔx ănt kašaśłət. nim peləkən atəm ruwa tăjəs. in ruwajəł tij wuti śi joxtəs.
 wesuoxət łuoŋx iken ńuoxməł:
 – xota tuŋk tăxti răknəs. śăta wuont puoxər at pitəł.
 xuonti xănti xuo jisən. nomsəŋ jisəŋ tuorəm ɔmsanśəł.
 xoti tuŋk tăxtem ki răkənəł. łapət toxłəŋ śir xɔwəp. łuw tarəm. łuw wewəp.
 xota tuŋk răw răkənəł. śăta puoxər at tijəł.
 muŋ. aj porajən. śi sɔrtəŋ posəł puoxren wuon wuos. in nik nijəm. xoł xołsa. tăłaŋ xătəł muorəx wɔńśłuw.
 śăta jekər lɔt. moj ńuorəm lɔt tăjəs.
 wetra tełəŋ muorəx wɔńśłuw.
 muŋ tăta wuojət peləkən wuołłuw. juxəŋ kuortən.
 toxłəŋ iken łuw śi muołłsəłe:
 “xănti xuo jisa jił. xănti xuo nuopta jił. puoxra at tijəł. – jastəł.
 wuoł wɔńśti at neŋəł. wuołłał at wɔńśəł.”
kureńka
 apa-apa kureńka śeman-śemanowne
 sɔxłəŋ xɔtxăr kutpijewna.
 jɔšijen apər tuos jăm jak.
 kurijen apər tuos jăm jak.
 ewi naj karemiła-je.
 ewi naj karemiła-je.
 ewi naj jakemiła-je.
 ewi naj karemiła-je.
 xătłijeŋ xănšaŋ wuon oxšam
 ewi naj ponəmtijəła.
 tiłśijeŋ xănšaŋ wuon oxšam
 ewi naj ponəmtijəła.
 apa-apa kureńka śeman-śemanowne
 sɔxłəŋ xɔtxăr kutpijewna.
 jɔšijen apər tuos jăm jak.
 kurijen apər tuos jăm jak.
 ewi naj karemiła-je.
 ewi naj jakemiła-je.
 śimśar ńołpi kăt pašmek
 ewi naj wattəmtijəłe.
 śimśar ńołpi kăt pašmek
 ewi naj łuomtəmtijəłe.
 apa-apa kureńka śeman-śemanowne
 sɔxłəŋ xɔtxăr kutpijewna.
 jɔšijen apər tuos jăm jak.
 kurijen apər tuos jăm jak.
 ewi naj karemiła-je.
 ewi naj jakemiła-je.
 ewi naj karemiła-je.
 ewi naj jakemiła-je.
ikiłeŋki k lesu... os'en' wuonta mănəs.
 śăłta wuonta mănəs. wuonšeŋ jux wus. tut ăłəs.
 tut ăłəs. xuołłəłłe: xotti uoxəł jitał śaśəł. luoŋxańśəpəŋ uoxəł.
 śi ɔməsəł.
 medwed' etəs łowattełn jeŋk potali.
 tutł ăłti parła. jeŋkłał xoł părkatłəłłe.
 tut kiməłən śi ɔməsəł.
 śăłta śi ɔmsəs. ɔmsəs.
 śi mănti [[ wuon …]] porajəła jis wuonta śi mănti pitəs.
 nu wot i xănti xuojəł peła jastəs:
 " keł wuja.
 wer'owku woz'mi.
 i ot wuja. łajəmen wuja. poškanen joxi xăje."
 poškanəł joxi xăjsəłłe. łajməł wus. śi mănsaŋən.
 wuonta joxtsaŋən.
 imeł jiŋka rɔxańłəmał pa śi jeŋka pɔtəm.
 jeŋka pɔtəm.
 śăłta kełən metšəsłe. kełən jirsəłłe.
 śăłta kăt xojatən wutišək tałsəłən.
 wutišək tałsəłən pa noxłi perətsəłən.
 śăłta xonəł ełpa pawətsəłłe.
 śăłta xonəł. nožik. keši otti. łajməłən pelka ewətti partsəłłe.
 śăłta in pupijəł [[ xо …]] imeł xon pelka ewətsəłłe.
 aj-a.
 śăłta pa [[ ii …]] in iken jɔšəł łipija metšəsłe. woxi six wus.
 i tăm xuojəła măsłe.
 kimət jɔšəł joxi metšəsłe pa woxi six wus.
 pa tăm xuojəła măsłe. tăm xuojəł [[ нрзб ]].
 śăłta wusłe... kełən jirsəłən pupi imeł.
 pa wuti [[ j …]] juxən mojən perətman wutišək tałsəłən pa śi.
 śij śi xăjsəłən.
 śăłta tăm iken joxłi śi parsa:
 " năŋ joxi măna.
 lajəmen wuja. i wer'owkajen wuja. joxi măna "
 wɔśxijła mojən. a łuw śi joxłi šuošməs.
 joxłišək pitəs pa toxəł wantijəł.
 in tăm xuojəł pa wuonta šuošəmał pa śi wuont pełi śi măntał. niła. xuwa pitmał.
 łuw pa joxi śi jis.
 śi i xuwatəł.
xir
 [[ ik …]] imileŋki aj-aj iki tăjəs.
 łuw aj wuos. eto... wet ɔła tuop jis.
 eto … ata jił śi nawərəł. śi nawərəł.
 aŋken łuweła lopəł:
 " năŋ ał nawərta. kar imije kamən jăŋxłət.
 năŋ nawərti. uwti pitłən. łuw tiw śi joxətəł.
 năŋen tuoł. łuw ńawremen tuoł łapətti "
 [[ aj iken an...]] aj iken. ata jił. śi nawərəł. pa śi nawərəł.
 aŋki ne lopəł...
 " ma [[ eto … ńekotoryje po-russki skažu. zabyla … gorku ]] xătłiti tăxi mănłəm ma "
 aŋkem lopəł: " ał măna. ata śi jis. kar imi jăŋxəł "
 łuw śi mănəs. śi xătłəł. śi xătłəł.
 śi wantəł. mołti imileŋki śi jił … eto... kar imi śi jił.
 xătłiti [[ tăxi ]] tăxeja śi joxtəs. aj iken peła lopəł:
 " năŋ tiw xătła. ma xirema "
 a. kar imen xir wus. xătłiti tăxeja ił tăxeł xir wus. [[ śi … eto … śiw kak …]] xir werəs.
 i aj iken peła lopəł: " năŋ śiw xăta. śiw xăta "
 eto … aj iki lopəł: " ma ăn xătłəm. ăn xătłəm. joxi mănłəm "
 śi kar imileŋken śi ławəł. ławəł.
 aj iken. moj werti. śi xătłəs.
 xiraja śi răknəs.
 kar imileŋki xir nox jirəs. śi mănəł łuw joxi.
 śi mănəł. śi mănəł. aj iken keši tăjəs.
 aj iki keši wus. xir eto … xir … eto … nox kešen [[ eto … obrezal kak budet. zabyla ]] xir nox ewtəs.
 śi ił śi răknəs.
 joxi śi mănəs sɔra. śiw joxtəs. aj iken xɔłłəman śi lopəł: " ma kar imijən katsa."
 łuw xɔta śi tuos. ma keši tăjsəm eto... keši tăjsəm.
 xir ewtsəm. joxi śi joxtsəm.
 " pa ăn mănłəm. ata jił. nawərti. jakti ăn pitłəm.
 [[ ra … xa …]] xătłiti tăxeł ăn mănłəm "
 śi kăt xătł jis. łuw jăma wuos.
 xuołəm xătł. wet xătł jăma wuos.
 [[ xuot … xuot … xuot …]] xuot xătł jis. pa śi nawərti śi pitəs. pa śi nawərəł. śi nawərəł uwman.
 ata jis. aŋkeł pa śi lopəł:
 " năŋ pa śi nawərəł. moj păta nawərəł. kar imen pa śi joxətəł. tuoł "
 " ăn joxətəł. ăn śi joxtijłəs. pa ăn joxətəł "
 pa śi nawərti mănəs. xătłiti tăxeja mănəs.
 śi xătłəł. śi xătłəł.
 pa śi wantəł: kar imi pa śi joxtəs.
 kar imen [[ eto … kakoj že mešok-to ]] jux ewəłt werəm xir tuos.
 pa śi aj iken peła lopəł:
 " năŋ tiw [[ t …]] xătła. tiw xătła.
 ma xośema. ma xɔtema mănłəm "
 aj iken: " ăn mănłəm. ăn xătłiłəm "
 pa moj werti. pa śi xătłəł.
 łuw kar imen xira pa śi xătłəs.
 kar imen wus. pa śi nox jirsəs.
 nox jirəs... eto... [[ jux …]] jux ewəłt werəm xir.
 nox jirəs. pa śi tuoł łuw xɔta ńawremen łapətti.
 aj iken tɔrəman śi ɔməsəł wɔśti xir xośa.
 pa śi keši wus. wus śi werəs. werəs.
 śi wuon wus werəs.
 śi pa śi iłi răknəs.
 pa śi joxi mănəł.
 tɔrəman aŋken xośa joxtəs.
 pa śi xɔłłəman śi lopəł:
 ma kar imen pa śi tuos łuw xɔta. ma keši wusəm. wus wersəm.
 łuw [[ xir eto … jux ši … eto …]] jux ewəłt werəm xir tăjəs.
 " ma pa śi ăn mănłəm. nawərti ăn pitłəm. uwti ăn pitłəm "
 pa śi [[ jăma aj …]] jăma aj iki pa śi jis.
 i xătəł. kăt xătəł. xuołəm xătəł. wet xătəł. śi xuot xătəł jis.
 pa śi mănəs nawərti. aŋkeł lopəs:
 " năŋ pa śi [[ na …]] śi mănsən.
 łuw [[ kew …]] kew xir wuł. śăxa moj wurən eto... wus werłən.
 śi tuoła łuw xɔta ńawremen [[ ł …]] ńawreməł łapətti mănəł "
 " ăn joxətəł. ăn joxətəł. ma mănłəm "
 eto... ata jis. pa śi mănəs... eto … nawərti.
 śi xătəłəł [[ s … kak na sankax-to. s gorki wot … kak že sanki-to … na sa …]] nu. na sanočkax op'at' s gorki katajets'a … pa śi xătłəł.
 śi wantəł. pa śi kar imi śi joxtəs.
 łuw kew xir tăjəł.
 [[ śi …]] pa śi tɔrəł aj iki.
 kar imi lopəł: "[[ năŋ …]] năŋ tiw xăta. tiw xăta. aj iki "
 aj iken: " ăn xătłəm năŋ xośena "
 łuw pa moj werti. pa śi [[ st … eto...]] xătłəs xira.
 eto... pa śi kar imi wus xir. pa śi [[ nox ji …]] nox jirəs. śi mănəł łuw xɔta.
 aj iken keši wus. śi kuš wus werəł. pa kew xir xota [[ xă …]] tăxeł.
 łuw kešen śi šukatəs. śi tɔrəman. śi ɔməsəł.
 kar imen łuw xɔta śi joxtəs. [[ ńawrem peła ]] łuw ńawrem peła lopəł:
 " ma śi aj iken tuosəm. [[ nin … śi …]] śix kawərłəm. nin śi łeti. śi pitłəti.
 [[ eto … kar …]] kar imen kimn mănəs. [[ jux … jux eto... ]] kuor ăłti mănəs. jux kănši. kuor ăłti.
 aj iken poka kar imen ăn wuos jołən. łuw kak-to kimłi mănəs.
 eto... wuon eto... nɔxər juxa [[ ł... nɔx … eto … nɔx … nɔx … nɔx … nɔx nu … kak … nɔxər juxa śiw … eto …]] naverx zalez … sidit tam. kar imen łuw peła lopəł:
 "[[ a … eto ]] năŋ [[ iłi răk …]] iłi măna. [[ eto … min …]] ma ńawremłət łeti łăŋxałət.
 năŋ moj păta iłi ăn mănłən."
 aj iken lopəł: " ăn mănłəm. ma ăn mănłəm."
eto … kar imen eto … [[ kew xirən ]] kew xirən joxi śi tuos eto... kawərti ńoxi
 aj iken joxi tuos. ńawrem. [[ ł …]] kar imen łuw ńawrem tăjəs.
 [[ łe eto kə...]] aj iken [[ jo … j … eto... nu ]] kawərti ńoxi tuos ńawrem. łuw ńawrem łapətti.
 eto... kar imen lopəł [[ ńawrem ]] łuw ńawrem [[ peł … piła …]] peła lopəł:
 " ma mănłəm. tut jux tuołəm "
 [[ nin ]] eto … nin wuołati tăm aj iken … [[ kak eto karaulit'-to.]]
 eto … [[ ła … ławə... ławə ]] nu. karaul'te tăm aj iken.
 ma sɔra joxətłəm.
 śi kar imen śi mănəł eto... tut jux eto... tuoti.
 eto... [[ a... tə ]] aj iken mołti wurən eto … mołti wurən …
 a … net … łuw tut jux ăn tuoti tuos. eto kar imen... łuw eto... xołti peła mănəs. [[ an …]] ăn wuojtłəm.
 eto... łuw ńawrem [[ pe …]] peła lopəł: nin eto... tăm aj iken nox kawərtati.
 ma joxətłəm. wewłi pitłəm. łeti pitłəm.
 eto... śi kar imen śi mănəs.
 eto … aj iken … [[ ńa … eto … a et...]] kar imen ńawrem aj iken peła lopłət:
 " năŋ tiw wuon puta [[ naw … śiw eto...]] śiw nawərta. min năŋ kawərtti pitłəmən 
 a aj iken nemasa [[ eto … nemasa …]] mătte ăn xɔšəł eto... kew puta [[ m'at' … nu … śi … kak eto po-russki-to. zalez't' ]] nemasa lopəł:
 "[[ što ja ńe mogu …]] ăn xɔšłəm eto... kew puta zalez't' [[ koroče. potomu što po-russki gowor'u nekotorye slova. kew puta zalez't' ]]
 nu. kak goworit … nin mănema wanłətati. moj wurən mɔsəł kew puta eto … zalez't'-to "
 wɔt... śi ńawremłət śi [[ p …]] eto... wantłəł [[ ł …]] aj iken peła:
 " wɔt śiti mɔsəł. śiti mɔsəł "
 śi kew puta śi răkənsət eto... [[ ś …]] kew puta.
 koroče zalezli. i aj iken wus kew puten. eto kuora ɔmsəs. śi kawrəs.
 [[ nox kawrə … śiw eto... tśi ]] kar imi ńawremłət. śi [[ kawrəs …]] kawərs. kuora ɔmsəs. śi kawərtəs.
 śi kar imen śi joxtəs.
 wantəł: put ɔməsəł. [[ xə … eto … xɔšəm … ekə … put ]] xɔšəm jiŋk śi ɔməsəł. ńoxi kawərtəm.
 śi łeti pitəs. śi łeł. śi łeł. śi nuoməsəł pa:
 " moj păta tăm ńoxem ma awłem awəł.
 moj wurən śiti.
 a pa ma ńawremłət xołta mănsət."
 wantəł. oxšɔw. łuw ńawremłət.
 śi eto... uwti śi pitəs. lopəł:
 " aj iken. năŋ xota. xota moj păta ma ńawremłen kawərsen.
 [[ năŋen …]] năŋen wuojətłəm. năŋ śi wełłəm.
 năŋ ruotnajət [[ śix xołjewa nox … we … śix …]] xołjewa wełłəm ma.
 [[ w …]] năŋ ki wuojətłəm "
[[ a čem ja zakončila tam. što … eto …]] kar imen śi ńoxi śi łes i …
 ńoxi łes. łes. łuw lopəł: " mojsər ńoxi śiməś."
 ma awłem awəł.
 [[ eto...]] pa [[ ńa …]] ma ńawremłət xołta mănsət.
 [[ eto … eto …]] put xośa ox šɔwət [[ eti ]] łuw ńawrem.
 śi [[ xă … xăšapa ]] xăšap [[ xo …]] xojat. śi [[ eto … ]] piščit mołti.
 łuw nuomsəł. eto. łuw ńawremłət śi piščat … śi piščat.
 xăšapa wantəł. wantəł. kăt [[ e … kăt … m … kăt-kăt-kăt … myški-myški-myški … kăt … no … kăt eto … kak myška.]]
 kăt myška ɔmsłət. śi piščat … [[ ja zabyla. myški kak po-xantyjski ]]
 kăt myška ɔmsłət. śi piščat.
 śi łuw nuoməsti śi pitəł:
 " aj iken śiti werəs. əəə. łuw ńawrem kawərəs putən xośa "
 śi uwti śi pitəs. uwəł:
 " aj iken. năŋ xota-xota-xota. năŋ [[ eto...]] xołta mănłən.
 moj păta ma ńawremłət kawərsen.
 năŋ ma … năŋ wuojətłəm. năŋ kawərłəm. năŋ rotnajət kawərłəm "
 [[ eto...]] kimłi mănəł. wantəł: aj iken wuon nɔxər xośa. jux nɔxər xośa ɔməsəł
 kar imen [[ eto...]] łajəm wus. śi [[ jux...]] juxen [[ śi eto. kak eto...]] śi seŋkəł [[ eto...]] łajəmən [[ eto...]]
 seŋkəł [[ eto … štob … jux … eto nɔxər ]] nɔxər juxen ił răknəs.
 wantəł: [[ eto... woxsaren …]] woxsar łuweła xośa joxtəs.
 kar imen peła lopł:
 " kar imi. mănema mija łajəm. ma [[ sew...]] jăša sewərłijłəm.
 năŋ wewłi pitsən xoti. năŋ ɔmsa jăša "
 a woxsaren [[ eto...]] nemasa śiti lopəs.
 łuw aj iken păta [[ eto...]] łuweła ńɔtəł...
aj ewije.
 aj ewije-juo.
 aremitem-uo.
 pułʼan ewi-juo
 potərtem-uo.
 tut-imi-juo.
 aj ewije-juo.
 tut ăłti-juo.
 pułʼan tuwa-juo.
 pułʼan tuwa-juo.
 ałtałi-je-juo.
 put sar werti-juo 
 mɔstałi-je-juo.
 put ɔw-iki-juo 
 ăspoxije-juo.
 puten tuwa-je.
 tuwa-je-juo.
 put werti-juo 
 mɔstał-je-juo.
 wun sɔrt-iki-juo.
 akem-iki-juo.
 wun sɔrt tuwa-je.
 tuwa-je-juo.
 putem mołti-juo.
 wun sɔrt tuwa-juo.
 jiŋk-wuort-ewi-juo.
 aj-nij-je-juo.
 jiŋk tuwa-je.
 tuwa-je-juo.
 putem mołti-juo 
 jiŋk tuwa-juo.
 put-jux-iki-juo.
 akem-iki-juo.
 put juxen sar-juo.
 tuwa-je-juo.
 putew tăxərti.
 put jux tuwa-juo.
 putew jetšəm-juo.
 jăm jupijn-juo.
 an imi-juo.
 ɔpem-imi-juo.
 anen tuwa-je.
 tuwa-je-juo.
 putew xɔnti-juo.
 anen tuwa-juo.
 łewmew. jeńśmew-juo.
 jăm jupijn-uo.
 puomaśəpa-juo.
 jastəłuw-uo.
 ( tăm xandibina ( rʼabtšikɔwa ) jewgenija grʼigorʼjewna ełti xuołijəm arem ).
ma tʼimajem 
 ma tʼimajem. ma tʼimajem.
 ma tʼimajem wuołiłimał 
 aj wośreŋ-ɔw aj wɔšewna.
 aj wośreŋ-ɔw kuortewna.
 sɔxłijen łɔŋłəp wuon xɔtijeł.
 etər waśman ɔmsiłitał.
 sɔxłijen łɔŋłəp aj xɔtijeł.
 tuorəm waśman ɔmsiłitał.
 łuontijen wuontər xănšaŋ aj xɔp
 ma tʼimajem weriłimał.
 wasijen wuontər xănšaŋ aj xɔp
 ma śi tăjiłitem-ije.
 xuołəm wośreŋ. xuołəm xuorłeŋki 
 ma śi măniłitem-ije.
 xuołəm wośreŋ. xuołəm xuorłeŋki 
 xɔpem wańśiłitał-ije.
 kuseŋ ńɔłpi tuos uoxłije
 ma tʼimajem weriłimał.
 siŋtəm ńɔłpi ken uoxłije
 ma tʼimajem ńoxriłimał.
 tʼuopəŋ xuojem werəm uoxła
 łɔwem kiriłitem-ije.
 pa łɔńś waśman łapət wersta
 sɔra măniłitem-ije.
 ma tʼimajem. ma tʼimajem.
 ( śaśem ar.
 łuw neməł nɔwjuxɔwa marija alʼekśeewna ( 1893 g r )).
aj tekəŋ ne tekəŋ ne
 sɔxłəŋ xɔtxăr kutpijewna.
 karti łujpi kăt jɔšijem.
 tuosa tuwiłiłem.
 karti łujpi kăt jɔšijem.
 tuosa tuwiłiłem.
 aj tekəŋ ne tekəŋ ne.
 jermak jernasəŋ ne.
 jɔšem tuos pa kurem tuos.
 mănem tuwiłije.
 jɔšem tuos pa kurem tuos.
 mănem tuwiłije.
 aj tekəŋ ne tekəŋ ne
 sɔxłəŋ xɔtxăr kutpijewna.
 nowi wajpi kăt kurijem 
 tuosa łɔńśiłiłem.
 nowi wajpi kăt kurijem 
 tuosa łɔńśiłiłem.
 aj tekəŋ ne tekəŋ ne
 sɔxłəŋ xɔtxăr kutpijewna.
 xoram săkəŋ mil łɔpsijəm.
 sapła poniłiłem.
 xoram săkəŋ mil łɔpsijəm.
 sapła poniłiłem.
 aj tekəŋ ne tekəŋ ne.
 jermak jernasəŋ ne.
 jɔšem tuos pa kurem tuos.
 mănem tuwiłije.
 jɔšem tuos pa kurem tuos.
 mănem tuwiłije.
iki pa imi
 ( imeŋən-ikeŋən ăktəśłətən. jiŋka mănłəŋən.
 šɔjət-kewa mănłəŋən.
 śăłta toxi joxətłəŋən šɔjət-kew kerətman jăxłəŋən.
 śăłta imeł śi arijəł ):
 iki. iki-jɔ. iki-jɔ.
 ma tăm wantəm in porajən:
 łapət jalańəŋ-uo in łełəm xɔp.
 tăm-uo-moj juwi-jə-łitał.
 imi. imi-jɔ. imi-jɔ.
 xɔłəm worŋa-jɔ in lańśəŋ sem.
 năŋ moj wuojti-jɔ-łiten-ije.
 oxəŋ jiŋki-je weriłitał.
 sapłəŋ jiŋki-je weriłitał.
 łeraŋ-wuošaŋ-ɔ wuon jiŋkəł. wuon.
 tăm moj nɔpti-jə-łitał-ije.
 tăm moj tuwi-jə-łitał-ije.
 iki. iki-jɔ. iki-jɔ.
 ma tăm wantem in porajən:
 łapət jalańəŋ-uo in łełəm xɔp.
 tăm moj wana-uo śi joxətəł.
 łapət jalańəŋ-uo in łełəm xɔp.
 tăm-uo ju-wi-jə-łitał-ije.
 imi. imi-jɔ. imi-jɔ.
 xɔłəm worŋa-jɔ in lańśəŋ sem.
 năŋ moj wuojti-jɔ-łiten-ije.
 oxəŋ jiŋki-jɔ weriłitał.
 sapłəŋ jiŋki-jɔ weriłitał.
 łeraŋ-wuošaŋ-ɔ wuon jiŋkəł. wuon.
 tăm moj nɔpti-jə-łitał-ije.
 tăm moj tuowi-jə-łitał-ije.
 iki. iki-jɔ. iki-jɔ.
 ma tăm wantem in porajən:
 łapət jalańəŋ-uo in łełəm xɔp
 tij śi joxti-jɔ-jə-łtał.
 imi. imi-jɔ. imi-jɔ.
 xɔłəm worŋa-jɔ in lańśəŋ sem.
 năŋ moj wuojti-jɔ-łəten-ije.
 oxəŋ jiŋki-je weriłitał.
 łeraŋ-wuošaŋ-ɔ wuon jiŋkəł. wuon.
 tăm moj nɔpti-jə-łətał-ije.
 tăm moj tuwi-jə-łtał.
 ( śi kutən in jalań-iket wuti nawərməsət.
 imeł ńăreməsa. iki sapəł šuopi sewərməsa.
 śi ).
i xuo pa i ot
 i xuo wuoł
 kim etəs. jetnaja jis.
 naŋk ełti. naŋk wuonəł xopitəs. xuoł ełti xuoł wuonəł xopitəs.
 oxəł xuot puš kerətsəłe. oxəł łapət puš kerətsəłe.
 ox wuołti juwətsəłe.
 ox wuołti juwətmał porajən jastəł:
 – arem tuoti ki parsa. mɔńśem tuoti ki parsa. – jastəł. – naj norməŋ xɔt at ɔmsantəł. wuort norməŋ xɔt at ɔmsantəł.
 it śăłta săxat kim etəł.
 kurŋəłał ɔŋtəŋ suw păłatŋən. oxəł mɔxsəŋ šuoməx łowatije.
 joxi łoŋəł. ił ołəł.
 ałəŋ săxata jił. kim etəł.
 – moj. – jastəł. – ńar sori łewəm xuo. – jastəł. – ełpen tărəptimał. – jastəł.
 xănti xuo jastəłije:
 – ałpa ełpem răknəs. – jastəł.
 putłi. jiŋkpi śarəs šuopi xuołʼmaŋ kuošəm ałsəm. – jastəł. – ełpemta śirən răknəs.
 – mɔsəŋ. – jastəł. – śarəsəłta pošəx.
 ( łuntəpsa. wante ).
 – śarəsəłta. – jastəł. – mojəł pošəx.
 wɔšəŋ-wuort-iki juxət ałłiti wɔj. – jastəłije.
 xuołʼmaŋ łăł xɔtən. – jastəłije. – pušeł. toxłəł ɔwa xɔjəł. ńołəł wuti xɔjəłije.
 – mɔsəŋ. – jastəł. – xɔtəłta pošəx.
 – xɔtəłta mojəł pošəx. – jastəł.
 xɔt werəm wuonłət ełti. – jastəł. – łuop werəm jɔx łuop wersət. xɔp werəm jɔx xɔp wersət.
 – tăm mɔsəŋ jɔxəłəłta pošxət.
 – jɔxəłəłta mojəł pošxət. – jastəł.
 sejəŋ as pan kułatən kerətłijəł. wośləx as pan kułatən kertłijəł.
 – mɔsəŋ. – jastəł. – asəłta pošxət.
 – asəłta. – jastəł. – mojəłta pošxət.
 xɔr xuoxəłəł. ɔŋətŋəłał ełəpən.
 – tăm mɔsəŋ. – jastəł. – xɔrəłta pošəx.
 – xɔrəłta mojəł pošəx. – jastəł.
 xɔr mănəm juošən. wɔjəŋ ɔnas tałəsijəs.
 xɔrəŋ ɔnas tałəsijəs.
 – xɔrəŋ ɔnas mănəm juošen xota wuoł. wɔjəŋ ɔnas mănəm juošen xota wuoł.
 – xɔrəŋ ɔnas. wɔjəŋ ɔnas mănəm juošen tiłəśən łołsa. xătəłən łołsa.
 – xătłen xota wuoł. tiłśen xota wuoł.
 – tiłśem. xătłem. – jastəł. – xuołəm puš. łapət puš wusəŋ kew moxti. tomi łɔjəł.
 ( i śi. jasəŋłał ki ănt werməs. śitəłən śăta śi wɔrtəmsa.
 śi śirən ).
aj wɔjleŋki pa meŋk iki.
 aj wɔjleŋki wuoł.
 łɔr kutəpən tixəł werəs.
 imołtijən. meŋk iki šuošiłətał săxat tixəł nampəra puorəntsəłe.
 aj wɔjleŋki łʼałʼa mănəs.
 xuw mănəs. wan mănəs.
 imołtijən.
 ampuo xortuo.
 kuortuo etuw.
 ńimpləŋ sɔxəł kamən piituo.
 – xołta mănłən.
 – pa łɔr kutəpən tixəł tăjsəm.
 meŋk iki jăŋxtał săxat pošəxłam nampəra puorəntsəłe.
 łʼałʼa mănłəm.
 – pa. ja. ma pa mănłəm.
 – pa jăxa mănłəmən.
 jăxa śi šuošsəŋən.
 xuw mănsəŋən. wan mănsəŋən.
 imołtijən.
 pa śi kuortuo etuw.
 ampuo xortuo.
 łitpi suon kamən piituo.
 – ja. tăxa. xołta mănłətən.
 aj wɔjleŋki jastəł:
 – łɔr kutəpən tixəł tăjsəm.
 meŋk iki šuošiłətał săxat tixłem nampəra puorəntsəłe.
 in łʼałʼa mănłəmən.
 – pa ma pa mănłəm.
 xuołma jisət. pa śi šuošəmsət.
 xuw šuošsət. wan šuošsət.
 imołtijən.
 pa śi ampuo xortuo.
 kuortuo etuw.
 por kamən pituo.
 – xołta mănłətən.
 aj wɔjleŋki pa śi jastəł:
 – łɔr kutəpən tixəł tăjsəm.
 meŋk iki šuošiłətał săxat tixłem nampəra puorəntsəłe.
 in łʼałʼa mănłəmən.
 – pa mănem pa wujałən.
 ńăła śiti jisət.
 pa jełłi šuošməsət.
 pa xuw. moj wan măr šuošsət.
 imołtijən.
 pa śi ampuo xortuo.
 kuortuo etuw.
 wołtəp kamən piituo.
 – ja xołta mănłəti.
 aj wɔjleŋki pa śi jastəł:
 – łɔr kutəpən tixəł tăjsəm.
 meŋk ikijən šuošiłətał săxat tixłem nampəra puorəntsa.
 łʼałʼa mănłəm.
 – pa mănem pa wujałən.
 in jăxa śi mănsət.
 xuw mănsət. wan mănsət.
 imołtijən meŋk iki xośa śi joxtsət.
 meŋk iki jołən ăntəm.
 aj wɔjleŋki jastəł:
 – năŋ. ńimpləŋ sɔxəł. ɔw iłpija tiw łerməłtija.
 năŋ. łitpi suon. norma tiw nox ɔmsəłtija.
 năŋ. por kartłuŋka tiw nox ixtańśija.
 năŋ. wołtəp. tiw ɔw puŋła norma nox ponantija.
 ma pa. – jastəł. – meŋk iki tăta kuor kiməłən ławəłti pitəłəm.
 imołtijən meŋk iki jitał śi saśəł.
 ja śi łeśətijəłsət.
 meŋk ikeł łoŋtał săxat ńimpləŋ sɔxła śiw puorməs. ił śi xătəməs.
 aj wɔjleŋki kim etməs. śi uwəł:
 – wołtəp. wołta. wołta.
 łitpi suon. poxta. poxta.
 por. porəta. porəta.
 wołtəp. wołta. wołta.
 śi aj wɔjleŋki uŋəł wusəła meŋk iki xośa łipija łoŋeməs. suołłał nampəra poreməsłe. nampəra łorsəłe.
 śi meŋk iki śi łiłəł śi părəs.
ńetšuo-ata
 ńetšuo-ata ikilem.
 ńetšuo-ata ikilem.
 wuonta măntał jăm porajən.
 łuw utarńik ikile.
 łuw ɔxɔtńik ikile.
 łuw śi jăŋxijəłtał.
 łuw śi šuošijəłtał.
 wuon ɔxɔtńik ikile.
 kuorti joxti porajna.
 ăł mołti jowari.
 ăł mołti torni muoŋkałʼ
 łuw śi šuošijəłtał.
 łuw śi jăŋxijəłtał.
 tăm ɔxɔtńik ikilem.
 tăm utarńik ikilem.
 ( tăm imi arijəł łuw ńetšuo-ata jorən ikeł ɔłəŋən ).
łʼałəŋ jis.
 katra wuołmełən tăm muwewən. as muwən. xănti mir šiməł wuos.
 śiti wuołmał.
 łuŋa jił num šuop xăntet tăm muwa łʼałʼ piła jiłət.
 xăntiłał xoti wuojətłəłał. ikiłał śix wełəmłajət. imiłał ńawremłał piła tuołajət.
 śirən xuo ńawremłał ne soxən tăjłəłał.
 ne ńawrem ănt wełła.
 mołti tăjłət ki. [ xołt wułajət ].
 ( śi jisən mojleŋki tăjłət.)
 mołti xuł wełłət. šuoməx werłət. śitłał xołije xołt wułajət.
 śi tuołajət. imiłał pa pănən tuołajət. ajšək neŋət.
 śăłta i imi iśiti ikiłał. tăŋxa. wełsajət. śăłta pormasłał. putłał xołije xołt wułajət 
 juxəŋ kuort šănšən śiməś sumət wur wuoł. tonti putəŋ sumət wur.
 śăłta imi ńawremłał łapətti put neməłt ănt tăjəł.
 śăłta tonti xorəł.
 tonti ełti put werəł.
 śăłta wośləxən lăp łʼakłłəłe.
 śăłta kawrəm jiŋk śitən śi xɔšməłtəs. ńawrem łapəttija.
 in śi sumət wur. in tăm xătəł wuonti wuoł. tonti putəŋ sumət wura nemətła. śiməś nemən wuos.
 tăła jił pa xăr sus ki werəł. pa jɔx păłłət. xăńatiman wuołłət.
 tuop atłałən tut ăłłiłət. xătłəłən tut ănt ăłłiłət.
 jornət owəs muw ełti pa tăm muwa łʼałəsti jiłət.
 pa śi jornətən wełłajət in xănti mir.
 śit ełti śi xăńatiman śi atłałən tut ăłłət.
 pa śi jornłał. xănnexuo ănt wuojətłət. in jɔx muw xɔtən wuołłət xăneməman. muoŋxət iti.
 jorənłan jux tija nox xuoŋxłət. xota puosəŋ xăr tăxetən etəł i śi wułijən śij xăteməłət in otət śix śi wełəmłajət.
 in wuołəm wereł šeŋk ławərt wuos.
 śirən tăm.
 as xănti mir šiməł.
 juoxət xănnexuo ara jis.
 isa jăxa mir wuołti pitsət.
 śi jełpijən kašəŋ xuo atełt łuw săxatəł wɔšən wuos. śirən śi wełsajət.
 jăxa wuołti pitsət pa. jăm.
panne xuł ɔłəŋən.
 tuorəm aśi nuoməłta iłłi wantəł: “mołtsər xuł wośləx pan kiməłən wuośiłijəł ”
 wantłəłe. in xuł moxəł ănt tăjəł.
 śăłta puolśəŋən łʼaksəłłe. in xuł moxłəŋa śi jił.
 kăši werti xuojən parsa śi xuł. panne.
 śăłta łuw xołt xăńatti wutśəsłe.
 tuorəm aśina wuojətsa mojsər xuł.
 śirən śi panne xułen jeməŋ.
 śit łin partəm xułen.
ampen ɔłəŋən
 ampen tuorəm aśełən ił partəm porajən.
 tuorəm aśeł jastəł:
 – năŋ śit xonen wuont ełti kănše. – jastəł.
 manr.
 kuośajen ił tuoti juoš ił wante. nox tuoti juoš nox wante.
 muŋ łetewən tămiti śi ampen muŋ pełewa śi wantəł pa jastəł: “mănem mija.”
 jis otłan potər.
 muŋ xołśa wuojətłew.
 łuw jastətał: “mătti wouxałʼ amp ”
amp ił esłəm ɔłəŋən.
 pa tăŋxa. tuorəm aśeł xośi iśi xɔt teł wuołłət.
 śăłta aśeł wełpəsłəti mănəs.
 in łuw [ pox ] xăjła.
 [ aśeł ] jastəł:
 – aj jɔxłan ławłałən. neməłt xojat joxi ał esła.
 ja śi. aśeł mănəm jupijən in kăši werti xuojen joxətəł.
 xoraməŋ sox tuos.
 – ta. wuje. – jastijəł – tăm xoraməŋ sox.
 in łuw ńawrem. pa śi. wusłe.
 aśeł joxtəs. śi łʼawəłtəła.
 – tăm moja wusen.
 tăm amp sox.
 in măna iłta muwa. toxi măna.
 tuorəm ełti ił esəłła.
 – śi săxen piła ampa i wuoła. – jastəł [ aśeł ].
muwət wantti jăŋxəm xɔn iki.
 xuontti jis porajən wuos xɔn iki.
 śăłta ăktəśəs xɔn iki mirəł piła mănti arsər muwət nox wantti.
 xɔpa łełsət pa jiŋk ow xuwat śi mănłət.
 śăłta joxətsət śiməś tăxija. xota jiŋkət muw iłpija śuoriłət.
 in owən xɔpłał suoxtəsajət pa jeŋtaja łarŋəłti pitsajət. śi wusa ił tałsajət.
 ješa wuos in jiŋk śi rɔmməs.
 nox sajkəmmełən. šiwałəsət: “śi kem ńar tornəŋ tăxija joxətməł. xătəł nowi pa tuop śi niła ”
 łiw in pa nowi tăxi pełi jełłi mănłət.
 śăłta kuorta joxətsət.
 wuti kiłsət.
 śi kuort isa aŋkeŋəłał aśeŋəłał wuołəm kuort xorpi.
 xɔn iki aŋkeł. aśeł šiwałəs.
 łin iśi wuołəm xɔtənən wuołłətən. ajłata juwman.
 poxən pełi ănt pa wantłətən.
 nirətən pa xułət sɔrəłajət.
 xɔn iki xuł pul uŋła wus. śi xuł neməłt wuort ănt pa tăjəł.
 śăłta pa śi jełłi mănsət. in xota jiŋkət noxłi epəttłət.
 mănteł kutən wantiłət tijełt-toxełt. isa tăxetən xănnexuojət wuołłət.
 in jiŋkət nox epəttłiti tăxija joxətsət pa nowi xătłəŋ tăxija nox tuosajət.
 xɔn iki jastəł:
 – in tuorəm aśi xośi nox jăŋxłəm.
 tuorəm aśi xośi nox joxtəs.
 tuorəm aśełən łʼawəłtəła:
 – moja pa sijłi xuosłi ił muwa jăŋxsən.!
 in măna joxi.
 xuon śăxa tušen łortenən. wuon tuš łorti ikenən turen šuopi at ewətła.
 ( jis jɔx jastəteł:
 “ăł ăntuoma jiti xănnexuojət ił muwa mănteł. śăta joxłi wuołteł.
 šuk werən ăntuoma jiti otət tuorma nox wutet ”).
[ jast...] ńawrem ńawrem kăšti wɔt joxətsət.
 mołsər ńixsər iki joxtəs.
 ńawremət nox pakənsət.
 aŋkeł [[ ał pa … ał mešajta ]]
 ał ńawremət śi pakənsət.
 śi [[ śăł … ]] etot...
 Polovina po-russki.
 śiməś ńixsər iki.
 pa śirn ńawremət śăłta pakənsət pa.
 [ śi … ńawremət ] ńawremət śiti śi xoł [[ xa …]] xăńeməsət pa.
 śăłta xăś i ăn pušəłtəłajət.
 pa śăłta eto [[ joxtəs jăm ]] jăm xojat joxtəs śi. nox amətsət ńawremleŋkijət.
 śi śi [[ ńawremət nu ]] ńawremət nox amətsət.
 Xorošij čelovek prišol.
i iki ałəŋ niwəł śuosən nox sajkəmtəs.
 šaj jeńśəs 
 nuoməssəłłe: " jăxłəm łoxən. ješa [[ joxə ]] łoxən jăxłəm "
 łoxən ješa jăŋxəs-jăŋxəs 
 śăłta pił xuojłał wuojətsəłłe 
 pił xuojłał piła jeśsət 
 śăłta łuw kutśəma jis
 tijəł-toxeł śi răkənłijəł 
 łoxłał łuomtsəłłe i rep ełti ił śi mănəs
 mănman ił pitəs
 [[ jɔš ]] jɔšəł-kurəł šukatsəłłe 
 śăłta łuw wuojətsa i pălʼnitsaja tuosa. no [[ tu ]] tuda
 i jɔšəła. i kurəła [[ ši ]] śi jowərsajət 
 i xuw lʼetśititi pitła.
iki kɔjkajəłən ɔməsł. śɔsəł łuw puŋłałən.
 ńań pul łeł.
 śăłta mănmał păsan ɔłəŋən.
 šaj jeśti ɔməsəs.
 mołti łeł.
 łes. jeńśəs.
 łuomətłimał pa mănəł łoxən wuont pełi.
 xołpełi jăŋxəs.
 śăłta łuoxsłał piłən wuojtantəs.
 wuna jeśłət.
 rʼumkajłał katəłłət.
 śăłta kutśəsa.
 păsanəłən oxəł atma jis.
 oxəł atma jis pa łoxən pa xołpełi mănti pitəs.
 łoxən xołpełi mănti pitəs.
 śăłta ił pitəs.
 ił pitəs mołteł šukatəs a moj kurəł. a moj jɔšəł šukatəs.
 xojatətən wuojətsa. nox ałemsa.
 joxi śi tuoła.
 ał łʼekkar xɔta tuosa.
 śăłta łʼekkarət xośa wuołmał jupijən wantłəw: suwən jăŋxəł.
 kurəł lăp jowərman. jɔšəł lăp jowərman.
 isa muošeŋa wuołti pitəs.
ikileŋki nox kiłəs.
 nox... łuomtłijəs. mănəs … ližən katajttija.
 [[ k ńemu ]] łuw xośeła əə [[ ɔwa seŋ...]] wdrug ɔw seŋkti pitsa.
 [[ gɔst'ət joxə...]] etɔ. kak gɔst'i-tɔ. śas … joxtsa jɔxətən.
 jăŋxəmtijəs əə tuwmeł wurti wuna kewan.
 jeśti pitsət. wɔxsa łuw katajttija na ližax.
 əə a patɔm łuw mănəs katajttija nimłən.
 mănəs-mănəs. ił răknəs.
 dal'še mănəł. ɔp'at' mănəł. xăteməs. ɔp'at' ił răknəs.
 joxi joxtəs. ɔmsəs păsana.
 păsana ɔmsəs i zaputajtijəs mołsər prɔwədɔčʼkaja.
 ił ɔməsmał saxət.
 ił răknəs əə.
 a. ɔmsəs păsana. zaputajtijəs 
 mm karti keła.
xănnexuo ɔməsəł.
 xănnexuo păsan ɔłəŋən.
 anłał pełi wantəł.
 śăłta xănnexuo śɔsł pełi wantijəł i mołti nuoməsəł.
 śɔsł pełi wantijəł i mołti nuoməsəł.
 xănnexuo aj kătŋəłał pełi mołti potərtəł.
 aj kătŋəłał łuw ełti jełłi xołpełi mănłaŋən.
 aśeła pa jăm wuołəm jastəłŋən.
 xănnexuo mašinajəł jełpijən łɔjəł.
 xănnexuo kuośajətən śi wołitsa.
 mołteł potərtəł kuośa jeśałt.
 jastəł: “ma winawat ăntuom ”
 kuośajən łʼawəłtəsa.
 i kak izwińatʼśa-to ńe znaju.
 xănnexuo joxi joxtəs.
 aj jɔxłała jontot tuos. mašinka.
 [[ imijəła... imijəła pa moł …]] imijəła pa mołti mɔjłəs.
 [[ taŋxa jeməŋ xătł ]] taŋxa xojat jeməŋ xătł łuw xɔtəłən.
 nu wśɔ.
i iki [[ mănəs … əə ]] łapkaja mănəs.
 [[ əə m-mɔj … mɔjsłət … mom ]] łuottija.
 [[ mɔjsitə ]] mɔjsiti otət.
 imeła i ńawreməta.
 łuw tăjəł kăt ńawrem. i ewi. i pox.
 śăłta...
 mănəs wanttija...
 nu wot... mašina [[ mašina po-xantyjski ńe znaju ]]
 mănəs wanttija mašina. jăxti [[ mašija ]] mašina.
 śăłta...
 tinəsti xuojəł inśəssəłłe.
 [[ łuw jastə …]] tinəsti xuojəł jastəs:
 " mašina šeŋk tinəŋ "
 śăłta iki nuoməsəs:
 " ăn łuotłem.
 tinəŋ mašina "
 [[ imeła ]] ńawreməła łuotəs jontti aj mašinka.
 a imeła pa mɔjłtəti ot łuotəs i łijeł mɔjłəsłe.
łuoxsŋən značit łoxən kăsti pitsaŋən.
 i xuojəł jastijəł: " ma wuna jeśłəm. juorəŋa jiłəm "
 a i xuojəł jastijəł:
 " ma śɔmłi pitłəm.
 što mănem wuna jeśti ăn răxəł. ăn werətłəm "
 nu i łuoxəs xuojŋən mănsaŋən xuoxəłtija.
 i tăxija joxətsaŋən značit. wunajən măsajŋən 
 i xuojəł ăn jeńśəs. a i xuojəł jeńśəs.
 jeńśəm xuojəł śɔmłi pitəs.
 [[ ił răkn …]] xuoxəłti pitəs. ił pitəs.
 a wuna ăn jeńśəm xuojəł jăma xuoxłəs. joxtəs.
 jăm nema pitəs.
 a wuna jeńśəm xuojəł śăta xănnexuojətən nox wusa pa.
 łʼetśitti xɔta tuosa.
 [[ нрзб ]]
 ili kak eto …
 k wračam w obščem uweli …
 a wtorogo … do finiša došel
 wśɔ...
ikileŋki joxtəs.
 joxi.
 kuxńaja łoŋəs.
 păsan xośi wantəł anət ɔməsłət.
 xojat joxtəs tăm xɔta.
 xojat łuw xośeła joxtəs
 potom značit kɔmnataja mănəs.
 a śăta ɔməsłəŋən kăt ńawrem:
 ewi i pox.
 – a nin xoj. nin xoj nin.
 – a min joxətsəmən 
 kuort ełti năŋ xośena gɔst'ija.
 – a nin moj śirən kwart'iraja pitsətən.
 a xɔta pitsətən. joxi.
 – a min kɔwrik iłpijən wuojtsəmən toman.
 i łoŋsəmən ɔw pelki pušsəmən.
 joxi łoŋsəmən.
ałəŋən. eto. sašajen nox kiłəs ńiwəł śuosən.
 nox kiłəs. łuomtłijəs.
 łeti ɔmsəs.
 łes aŋkeł piłən. aŋkeł.
 łes. jeńśəs. păsanən šaj jeńśəs mojən.
 in śăłta łoxən śi mănəł [[ łoxə … łoxə …]], łoxən mănəs.
 ješa jăŋxəs. jăŋxəs łoxən. łoxən.
 [[ a jet …]] a jetn nuoməsł in [[ jox …]] joxətł. eto. joxətsət aŋkeł-aśeł. joxətsət. jăša jeńśeməsət.
 aŋkeł-aśeł joxətsət. jăša jeńśeməłət. jeńśeməsət.
 šeŋk kutśəsa in.
 sašaleŋki in śi ariti. mɔśti pitəs. śăta [[ ɔms …]], eto. śiw ɔmsəs pa.
 śi arijəł. uwəł.
 śăłta [[ ło …]] łox łuomtəs pa śi. śi. [[ kutśəm …]], kutśəmsa. kutśəmsa [[ нрзб ]], śi mănəł [[ in i …]]
 eto čʼo.
 [[ A A Ladygina ]]: wot eto.
 [[ A A Ladygina ]]: kto upal wot tut.
 aga.
 łox łuomtəs pa in śi mănəs. śăłta ił kak waśkəs pa ił. eto. ił śi pitəs.
 [[ kurł …]] kurəł muortsəłłe šuopa bɔlʼńitsaja śi tuosa.
 pɔlʼńitsaja tuosa pa.
 wot eto. moj werəł.
 [[ pɔlʼńits …]] pɔlʼńitsaja ponsa.
 bɔlʼńitsajən śăta ajkemn jăŋxti śi pitəs in. kastilʼən. kastilʼən. kastilʼən.
 śi [[ upirajətma …]] upirajətman ajkemn śi šuošəł.
 jɔšəł. jɔšəł pa šukatsəłłe. kurəł pa jɔšəł.
i ikileŋki wuos.
 ipuš łuw ɔməsəs.
 xołpełi mănti. ma nuomsłəm. mănti wutśijəs.
 śi ɔməsł nuoməsł moj wertija.
 isa [[ ɔmsman... ɔmsmanł... ɔmsman măr...]] ɔmsmał măr [[ nox isa... nox š... še... ]] šăŋkisa.
 wenšəł ełti śi mănəł jiŋk.
 śiti šăŋkisa.
 tăta ewleŋki i poxleŋki xiłiłał nawernoe joxətsət.
 [[ ałpi joxt...]] ałpa joxətsət.
 [[ łu...]] łij piłełən potərti pitəs.
 śăłta xiłiłałən [[ nuoməsən... nuoməsən...]] jăm nuoməsən jastijsa.
 kim etəs. łɔjəł. šijałəs mašina.
 mašina puŋəłən łɔjəł.
 śăłta śi mašina puŋła joxtəs.
 əəə mašina kuośa...
 [[ śitł piłən ]] śi kuośa piłən potreməs.
 śăłta kuośa nawernoe łuw mɔsəŋ ki jastəs: " juwa. ma năŋen tuołəm mašinajən...
... mănti tăxena "
 a łuw wuon wox ałpa wɔxsa.
 i łuw potərł: " ănta. ma ăn mănłəm "
 [[ śăłta...]] śăłta łuw joxi joxtəs.
 jɔšən tuos aj mašina [[ ńawri...]] ńawreməta. xiłiłała.
 a mɔsəŋ wer wuos śiti. što łuw łuotti wutśijəs nawernoe ńawremłała mašina.
 jăməs. ăn wuojtłəm.
i xuo ałəŋ niwəł śɔsən nox sajkəmtəs.
 nox sajkəmmał jupijən łes.
 łeti ɔmsəs. łes pa śăłta wuonta [[ łoxa mănəs ]] łoxən mănəs.
 łoxən. łuw łoxən jăxmał jupijən joxi joxtəs.
 xuоn [[ s...]] xojat sema pitəm xătł.
 jeməŋ xojat sema pitəm xătła wɔxiłisa. śăta jeńśəs. isa kutʼśəsa 
 păsanłał jira pitti wutʼśijəł. śi kem śi kutʼśəm.
 śăłta pa łox ɔłəŋən nuoməłməł. śăłta pa łoxa łɔjəs.
 łoxən jăxtał katajtitał saxət rep ełti ił xăteməs.
 ił răknəs.
 ił răknəs. mołteł śi šukatsałən.
 atəm pɔłʼńitsaja tuosa. łekkar xɔta.
 śăłta śăta łekkarłałən wantsa.
 ił łʼetʼśitsa.
 śi ełti kurəł šukatmał pa jɔšəł šukatmał.
 jɔšəł gipsən ponsa. kurəł pa gipsən ponsa.
 śăłta kɔstiłʼən tuop śi šuošəł.
 wipisiwajtti pɔłʼńitsa ełti poraja jis pa ajkemən tuop šuošman joxi śi mănəs.
aśem ar
 śi pa ari-juo-łitem-ije-juo.
 sɔłti wɔšəŋ-ɔ xuołəm sɔt sɔłtat-ɔ.
 xuołəm sɔt sɔłtat-ɔ. tăm jăm kutna-ɔ.
 kuojem. kuoj. kuoj-ɔ. kuojem šiki.
 in pa arije-jɔ. xuołəm jăm sɔw-ɔ.
 năŋen tăm weri-i-łitem-ɔ.
 sɔłti wɔšəŋ-ɔ xuołəm sɔt jămšək-ɔ.
 xuołəm sɔt jămšək-ɔ. tăm jăm kutna.
 mołtas jɔšem-ɔ pelkəł ławərt-ɔ.
 moj wuort ješək-ɔ wuołiłimem-ɔ.
 wuorta arii-jɔ xuołəm jăm sɔwi-ije.
 jen łăŋkər-ɔ łuoŋxijəŋ wɔjəŋ.
 sɔłti wɔšəŋ-ɔ xuołəm sɔt sɔłtat-ɔ.
 xuołəmsɔt sɔłtat-ɔ. tăm jăm kutna-ɔ.
 jăxa at šuoši-jɔ-łimem.
 jen łăŋkər-ɔ łuoŋxijəŋ wɔjəŋ.
 łuoŋx jak jaki-i-łimem. kuo-uoj. kuoj-ɔ.
 in pa arijəm xuołəm jăm sɔw-ɔ.
 ja in tăm weriłijəm.
 kuoj. kuoj-ɔ. jăm kuoj.
 kuoj. kuoj-ɔ. jăm kuoj-ɔ.
 ( tăm aśem ar.
 łuw neməł nɔwjuxɔw mixail andrejewitš ( 1898 g r.).
 aśem leńinkarat łʼałʼ xăra jăŋxəs.
 moj śirən ławərt łʼałʼ xărən wuos. śi ɔłəŋən śi arijəł ).
ałəŋa jis.
 śiśkurek śi uwəłtəs.
 śăłta i ikileŋki satła joxtəs grušajət... śi grušajət ăkəttija joxtəs.
 łuw fartuk tăjəł. xirəŋ fartuk. śiw śi ăkətłəłłe.
 łuw ăkətmał porajən [[ i ]] i ikileŋki wana joxtłijəs kɔzajəł piłən. waŋkərtijəs i pa jełłi mănəs.
 śăłta in iki ił wɔxłəs.
 fartuk xirəł ełti kɔrz'inaja [[ ja...]] grušajət ponsəłłe tełijewa.
 śăłta pa nox xuoŋxəs.
 nox xuoxmał jupijən pa jełłi ăkətł.
 poxleŋki joxtəs welɔśipetən.
 noxłi wantiłijəł. łuw ăn niłał. ăn wuojtłəłuw.
 śăłta i kɔrz'ina grušajət welɔśipeta ɔmsəłłe.
 śi mănəs.
 ăn pa moštəsa łuw.
 măntał porajən juoš xośi wuojtantəs [[ kimət ]] łuw jeśałt jił kimət welɔśipetəŋ xuo.
 poxleŋki joxłi ăŋkartəs [[ łu...]] łuw juošəł mănti tăxijən kewi šuop wuos.
 śi kewi šuopa pełəs i ił răknəs. grušajłał isa lakka părisət.
 šanšoxəł ješa [[ muo...]] muоšitəs.
 śăłta xuołəm ńawrem łuw xośeła. poxleŋki. xuołəm poxleŋki [[ łuw ]] łuw kimłeła joxətsət in śi grušajət nox ăkətsajət.
 welɔśipeta ɔməssajət.
 śăłta ił pitmał porajən miləł ił răknəs.
 [[ šl'apa ]] miləł ełti tăŋərsa welɔśipetən.
 in śi poxleŋki nɔxman welɔśipetł śi tuołłe.
 śi xuołəm poxleŋkełn miləł nox ałəmsa łuweł kuśməsa.
 tom xuojəł śi łɔjəs.
 miləł oxa ponsa.
 xuołəm gruša [[ xuo...]] poxleŋki wusət [[ po...]] śi poxleŋket śi grušajəł [[ łe...]] łewman jełłi śi šuošłət.
 gruša ăkətti ikileŋki ił wɔxłəs.
 wantłəłłe: i kɔrz'inajəł tаł. kriša ăn tăjəł.
 tijeł-tоxəł śi wantłijəł. ăn xołta mănsət.
 łuw moxteła xuołəm poxleŋki jontman śi šuošsət.
[[ i iki ]] i iki jabloka satəł xośi jabloka ăkətəs.
 iłən xuołəm xur tăjəs jabloka [[ ponti ]] pontija.
 ɔłəŋa ił [[ eśłijəs … esłijəś … esłijəś … esłiśəs ]] esłəśəs.
 mewəł soxəłən grušałał ił ponsəłłe.
 [[ xo …]] jabloka ponti łipiłał xośi.
 śitłał ponəs pa nox wuratəs juxa. jablońa juxa.
 ăkətəł. ăkətəł. a śi măr poxleŋki [[ kăt jătəŋ ]] kăt jătəŋ [[ we …]] welosipetən mănəł moxti.
 wana răxəs. wantłəłłe [[ xo... xo... xo … xor ]] xurłał łipijən grušajət ołłət.
 wusłe [[ tăłaŋ ]] i tăłaŋ xurəł welosipet ńoła ɔmsəsəłłe.
 jełłi łełəmtəs juoš xuwat mănəł [[ mănəł ]] jeśałt ewi iśi welosipetən jił.
 [[ łuw pełeła ]] ewi peła wantman joxłi ăŋkərməs.
 iśi măr [[ juoš ]] juoš xośi kew šuop ołəs śi welosipetəł kew šuopa xɔjəs łuw ił rɔxńəmtəs.
 ăšnał juoš kiməłən xuołəm poxleŋki wuosŋən.
 łuweła [[ ńɔt...]] ńɔtsaŋən [[ nu eto ]] jabloka [[ xurłał xo...]] xurł [[ a … e … eto ]] welosipeta [[ ɔmsəłsaŋən ]] ɔmsəłsət.
 pa łuw neməłti [[ j...]] joxłi jăm jasəŋ ăn tăłaŋ jastəs.
 jełłi mănəł.
 [[ e... xu...]] xuołəm [[ aj ]] aj jɔxłał pa jełłi pa mănsət. šuošłət.
 juoš kutəpən šiwałəł [[ i …]] i poxleŋki šiwałəs.
 [[ jabloka ]] tom poxleŋki miləł ołəł.
 łuw xośeła xuoxəłməs miləł joxłi măsłe.
 [[ pa ś...]] pa śi jabloka tom poxleŋki xuołəm [[ ja... tuo...]] miləł tuwəm poxleŋki xuołəm jablokajen măsłe.
 śi poxleŋki i [[ jox … łuoxəs ]] jɔxłał xośi joxłi mănəmtəs.
 pa xołijewa [[ jablokaj...]] jablokajen măsłe.
 śi jabloka łewman moxti šuošłət. šuošłət jabloka ăkətti ikeł moxti.
 [[ śitł ]] wantijəł tijəł-toxəł [[ oš...]] oš ăn werłəłłe xołśati łij jabloka łewman šuošłət.
 kuortəł xośa jabloka xuоn wuoł.
 wśo wrode tak primerno.
atəm peləkən wurti [[ xułən ]] xuł łes [[ xop … ]] xopšat xuł.
 jăm peləkən wurti [[ xułən ]] xuł łesa wosti xułən.
 atəm peləkən wosti xuł aaa xuł łesa ńar torn wosti xułən.
 atəm peləkən ńar torn wosti xuł łesa aaa xopšat [[ xɔ … ]] xułən.
 atəm pelək xopšat xuł łes nowi xuł.
 jăm peləkən xopšat [[ xu … ]] xuł łesa piti xułən.
 jăm peləkən piti xuł łes əəə wuśłəm xuł.
 [[ at … ]] jăm peləkən piti xuł łesa wurti xułən.
 atəm pelək wurti xuł łes nowi xuł.
 əəə [[ jăm ]] atəm peləkən wurti xuł łesa wosti xułən.
 atəm pelək wosti xuł łesa ńar torn xułən.
 atəm pelək ńar torn xuł łesa [[ wosti ]] xopšat xułən.
 atəm pelək xopšat xuł łes [[ wurti ]] nowi xuł.
 atəm pelək xopšat xuł łes piti xuł.
 jăm pelək xopšat xuł łes əəə wuśłəm xuł.
 atəm pelək xopšat xuł łesa wurti xułən.
 atəm pelək wurti xuł łesa nowi xułən.
 atəm pelək nowi xuł łesa wosti xułən.
 jăm pelək wosti xuł łesłe ńar torn xuł.
 atəm pelək wosti xuł łesa xopšat xułən.
 atəm pelək xopšat xuł łesa nowi xułən.
 atəm pelək nowi xuł łesa piti xułən.
 atəm pelək piti xuł łesłe əəə wuśłəm xuł.
 atəm pelək pa jăm pelək piti xuł əəə wurti xuł łesa.
 jăm pelək piti xuł łesa nowi xułən.
 atəm pelək nowi xuł łesłe wosti xuł.
 [[ jăm ]] ə atəm pelək nowi xuł ńar torn xuł joxi łesłe.
 atəm pelək nowi xuł łesłe xopšat xuł.
 jăm pelək xopšat xuł nowi xułən joxi łesa.
 jăm pelək nowi xuł piti xuł joxi łesłe.
 jăm pelək nowi xuł əəə wuśłəm xuł łes.
 jăm pelək nowi xuł wurti xuł łes.
tak wurti xuł pa nowi xuł łes.
 tak etər xuł wurti xuł łewməsłe.
 tak wosti xuł łeweməsa [[ et... etə...]] xułən. atəm.
 tak jăm pelək sajən xuł xuł atəm pelək sajən xuł łeweməsłe.
 tak tăm xuł značit wurti xuł łeweməsłe nowi xułəł.
 piti piti xuł łeweməsłe wurti xuł.
 piti xuł łeweməsłe wośrem xuł.
 [[ piti xuł łewe...]] piti xuł łeweməsa wurti xułən.
 wurti xuł łeweməsłe [[ piti ]] nowi nowi xuł.
 wurti xuł [[ łewe...]] łeweməsa [[ etəri... etərn... x... etər xuł ]] etər xułən.
 [[ etə...]] etər xuł łeweməsa [[ ee... tur... ee... wa...]] kak ego [[ waś tur ]].
 [[ ee...]] wurti xuł łeweməsa [[ ee... ɔj. žɔltij zabila kak ]]
 tak wurti xuł łeweməsłe [[ no...]] nowi [[ tur...]] nowi xuł.
 piti xuł łeweməsa wurti xułən.
 wurti xuł łeweməs wośrem xuł.
 wurti xuł łeweməs. łeweməs etər xuł.
 wurti xuł łeweməsa nowi xułən.
 tak nowi xuł łeweməsa etər etər etər xułən.
 tak etər xuł łeweməs wosti xuł.
 tak etər xuł łeweməsa wurti xułən.
 tak nowi xuł łeweməs wurti xuł.
 piti xuł łeweməs nowi xuł.
 piti xuł łeweməs tak wośrem wośrem xuł wośrem xuł.
 piti xuł łeweməs wurti xuł [[ wuśmał... wuśmał... zabila kak ]].
 piti xuł łeweməsa nowi xułən.
 tak nowi xuł łeweməs [[ ee...]] etər xuł.
 tak nowi xuł łeweməs wośrem xuł.
 tak nowi xuł łeweməs wurti xuł.
 [[ ee... zabila kakɔj xuł ]] nowi xuł łewəmsa.
 nowi xuł [[ łewe...]] łeweməs piti xuł.
 tak nowi xuł łeweməs wośrem xuł.
 nowi xuł łeweməs wurti xuł.
warəx imi ar
 imi warəx. warəx-ɔ.
 imi warəx. warəx-ɔ.
 worŋa ńuołpi ńuołəŋ kew. ńuołəŋ kew.
 jămije ewəłt ma śi joxti-jə-łmem.
 ńawrem tăjəm.
 ar ewijem.
 ar ewijem.
 pɔłti paj jăm i xośa.
 ewi tăjəm.
 ar ewijem.
 ar ewijem.
 pɔłti paj jăm i xośa.
 kurem xɔšməłti-jə-łtəm.
 kurem xɔšməłti-jə-łtəm.
 mărkem xɔšməłti-jə-łtəm.
 imi warəx. warəx-ɔ.
 imi warəx. warəx-ɔ.
 kuort teł ar ewijem.
 wurti nuoj-je. ar kuońas
 ma śi tuwi-jə-łmem.
 imi warəx. warəx-ɔ.
 imi warəx. warəx-ɔ.
 wurti śăškan ar kuońas
 ma śi tuwi-jə-łtem.
 kuort ewi-jełama.
 wɔš ewi-jełama.
 imi warəx. warəx-ɔ
 imi warəx. warəx-ɔ.
tarʼja ar
 wun woxsarəŋ. in wun łɔr.
 ma kurəŋ ne kurema.
 ma jɔšəŋ ne jɔšema.
 ma śi xuoxłiłijəłmem.
 tańəł iken aj ilʼkajna.
 śepa punman xun tuwmem.
 pɔsa punman xun tuwmem.
 ma xun tuwiłijəłmem.
 soxəm pɔxəl ki wuołmem.
 śepa punman pa tuwmem.
 soxəm pɔxəl ki wuołmem.
 pɔsa punman pa tuwmem.
 wun woxsarəŋ in wun łɔr.
 ma kurəŋ ne kurema.
 ma jɔšəŋ ne jɔšema.
 ma śi xuoxłiłijəłmem.
 pa jux nuw-ki łʼătatəł.
 joxłi ăŋkərmijəłəm.
 in ma nuoməsijłəm:
 aj xarʼitɔn jajem.
 jajem juwijətał-je.
 pa jux nuw ki łʼătatəł
 joxłi ăŋkərmijəłəm.
 in ma nuoməsijəłəm:
 wuontəruška jajijem.
 jajijem joxtiłitał-je.
 tańəł iken aj ilʼkajna.
 śepa punman xuon tuwmem.
 pɔsa punman xuon tuwmem.
 ma śi xuoxłəmtijəłmem.
 ( milʼaxɔwa tarʼja ar.
 śit milʼaxɔw paška-iki apśi.
 łuw mašjałɔr kuortəŋ ne.
 sańa joxan pełi xuoja mănəs.
 łʼałʼ porajən joxtijłijəs joxi ).
marʼja imi ar
 ma tʼimajem. ma tʼimajem.
 xuoja wuołłimałən.
 łuontijen wuon xănšaŋ.
 aj xɔp
 łuw pa weriłimał-ije.
 ma tʼimajem weriłimał.
 wasijen toxəła xănšaŋ.
 aj xɔp
 łuw pa weriłimał-ije.
 tăm wośreŋ-ɔw aj kuort xośa
 ja. mănłəmən. mănłəmən.
 łuontijen wuontər xănšaŋ xɔpa.
 ja. łełłəmən. ja. łełłəmən.
 wasijen wuontər xănšaŋ xɔpa.
 ja. łełłəmən. ja. łełłəmən.
natałʼ imi ar
 kuortəŋ pajəł xoret xośa.
 jɔšem pewəm. pewəm-ije.
 kurem pewəm. pewəm-ije.
 woxałʼ-joxan aj kuorta
 šănš pun kułat aj săxem.
 aj săxem tuoti.
 śi mănłəm.
 ma śi mănłəm.
 pajəł jekuor. ikije.
 taśəŋ pajəł. jăm xɔt xuo.
 jɔšem pewəm. pewəm-ije.
 kurem pewəm. pewəm-ije.
 šănš pun kułat săxem.
 săxem tuoti śi mănłəm.
 ma śi mănłəm.
 śi mănłəm.
 ( ar-pɔsəł-jɔxart posəł xośi kuort śăta xołna wuoł “pajəł-kuort-ńuoł ”.
 śurtəm-ɔw iśi śăta. kurən werəm śurtəm-ɔw ).
łʼaksəm neŋem ar
 samaratka łɔwijen moja tinemiłen.
 piti wɔrɔnka moja tinemiłen.
 pɔreł atełt xuon jeńśłen.
 pɔreł atełt xuon łełən.
 wet xɔt jamkuort. aj kuorta.
 xuot xɔt jamkuort. aj kuorta.
 kenš puš xuoxłəmtəmem-ije.
 waj puš xuoxłəmtəmem-ije.
 mɔjəxt as xuo aśijem.
 mɔjəxt as xuo aśijem.
 pɔreł atełt xuon jeńśłen.
 pɔreł atełt xuon łełen.
 kenš puš xuoxłəmtimem-ije.
 waj puš xuoxłəmtimem-ije.
 ma śi xuoxłəmti-imem-ije.
 ma śi joxtəmti-imem-ije.
 ar ńir păt ma xɔłəmem.
 ar waj păt ma xɔłəmem.
 piti wɔrɔnka xɔr łɔw
 ma enməłti-jə-łmem.
 ma tăj-jə-łəmem.
 năŋ kuośaja xuon wuołmen.
 năŋ łătəŋa xuon wuołmen.
 ma śi xuoxłəmti-imem-ije.
 ma śi joxtəmti-imem-ije.
 pɔreł atełt xuon jeńśłen.
 pɔreł atełt xuon łełen.
 ( łʼaksəm neŋem ar.
 aŋkem nij.
 aśeł jupijən kăt jăm kut. xuołəm jăm kut kurən xuoxəłəł.
 aśeł xośi pɔri jeńśłət ).
kasəm ewi ar
 kasəm ewen aritał.
 kasəm ewen aritał.
 łapət sir łapət jermak.
 wuti xuojəł ał ăntuom.
 łuotti xuojəł ał ăntuom.
 łapət sir łapət nuojəŋ săx.
 łuotti xuojəł ał ăntuom.
 wuti xuojəł ał ăntuom.
 kasəm ewen aritał.
 kasəm ewen potərtał.
mišne ar
 ɔłəŋmet ar
 ikije-e 
 jastəł:
 aj ma xɔt sɔjəm-ɔ kimłije.
 men-ɔ punəŋ sempi-jɔ wuont łuoŋx poxłam-ɔ.
 punəŋ sempi-ja wuont łuoŋx poxłam-ɔ.
 laŋkiłijəm-ɔ peŋkəŋ wɔj sox-ɔ. laŋkəm-ɔ xɔta.
 kunšəŋa wɔj sox-ɔ laŋkəm-ɔ xɔta.
 łipijeməna. mena xɔłəła.
 ńoxsəŋłije-ɔ xɔłəła.
 men-ɔ xuojəł-ɔ łuj-ɔ jɔntiłijeljłəm-ɔ-jen.
 werəm-ɔ jăm-ɔ naj-ɔ.
 kaməłta łuomtijəł-jɔ ar łij ewəłt-ɔ.
 kaməłta łuomti-jɔ ar xɔrət ełti-jɔ.
 xołta łuomtijəłsəła.
 aj ńuorəm. xoti-sa. xuołi-jɔ-łatəm-ije.
 jastəł:
 xuosəŋ atije-jɔ.
 łapət sewije xuo-jɔ.
 xuot sewije-xuo-jɔ.
 aśem ɔmsəm-ɔ łuoŋx sɔt wuontła-jɔ.
 kašəŋ-ɔ xɔt-ɔ kăłt sɔt wuontła-jɔ.
 kašəŋ xɔt-ɔ śiti moj werəm-ɔ śaśiłitał-ɔ.
 śi jăm kuojaŋ pušijem. min-ɔ łeł ɔsəm-kej-ɔ 
 poniłitem-ɔ.
 šeŋk kărśa śi-ja juwiłitał-ɔ.
 păł ɔsəm ki-ja poniłitem-jɔ.
 šeŋk łeła śi-ja juwiłitał-jɔ.
 xɔr katəłtija tuos jɔšłam-jɔ.
 xɔraŋ śăxər-ɔ jăm katəłtija.
 xɔr katəłtija tuos jɔšłam-jɔ.
 xɔraŋ śăxər-ɔ jăm katəłtija.
 keł wušən wantła-ja.
 xuołəm ker wɔjən ma śi katłijəłmi-i-mem.
 [[ нрзб ]] săxem-ɔ.
 ńoxsəŋ. łaŋki jăm łuomti-jɔ-łimem-jɔ.
 ma śi łuomti-jɔ-łimem-je-jɔ.
 kuśar-ɔ šănš wur-ɔ xuwəŋ katła-jɔ.
 naj-jɔ łuomti-jɔ-łimem-je-jɔ.
 naj-jɔ moj łuomtija.
 toxłəŋa wɔj-ija xănšaŋ oxšam-ɔ 
 kart sewłał.
 wułaja wołaŋ-ɔ ox
 ponəm moj. ponəm-moj-łijəm-jɔ.
 xɔr katəłtija tuos kełijem-ɔ.
 katəłmem ki-jɔ jăm porana.
 naja taś tăjtłaŋ ne-jɔ.
 łapət wɔšna-ija-jɔ.
 xołt pa xuotłijəłəm-emije-jɔ.
 păśar jux pitmaŋ-ɔ wuon-ɔ sɔjəm-ɔ.
 nerəp jux pitmaŋ-ɔ wuon-ɔ sɔjəm-ɔ.
 in pitmem ki.
 naj wujman.
 [[ нрзб ]] łełłəm-ije-jɔ.
 aśijen-jɔ jupej-ja wušijeł-jena.
 wuon śep-ɔ-jɔ. wuon łajəm ox-ɔ 
 naj moj tij-jełimem-ije.
 naj moj mănmema tij-ɔ.
 jăm-jɔ jupema-jɔ.
 pa jastəł:
 juxəł-ɔ soxnəm-ɔ ńari wuojət-ɔ.
 naj moj pitti-ja-łimem-ije-jɔ.
 aśem-jɔ wušijełən-ɔ-jɔ. łuoŋx śi pitmaŋ-ɔ.
 wuon-jɔ łɔr-ɔ pitiłimem-ɔ.
 ma mănłəm moj-ɔ juxijełał soxnəm-ɔ.
 ńari wuojəta pitiłəm-ɔ.
 jastəł:
 piti ata-jɔ.
 łapət sewije xoj-ɔ.
 xuot sewije xoj-ɔ.
 aśem ɔmsəm-ɔ jăm-ɔ xɔt.
 ( tek-iken miš-neŋəł ar. tek łuoŋx iken śit.
 aśijen xɔt pelkəł xɔł tij śi arisajət ).
mišne ar
 ( kimet ar )
 poxijem xuosłašək. poxijem šitakšək.
 ńɔł sɔti łisəŋ wer. aśijen mănmał.
 arəŋ pelək xuołəm xătła.
 xătəł pelək xuołəm xătła.
 śiti juwiłimał.
 poxije ɔr-ɔr-ɔr.
 aśijen kănštija. min săməŋi jiłmən.
 poxijem šitakšək.
 săr pɔxnəm juxəŋ kur.
 poxijem ał ɔmsəm.
 wutəŋ šanša. kuor tɔxna.
 wutəŋ šanša. kuor tɔxna.
 śi šuošmi-i-łimem.
 xuw šuošmem jupina.
 wan šuošmem jupina.
 tuorəm wuołtiłi-i-mem.
 sɔt naŋkpi. naŋkəŋ paj.
 ar naŋkpi. naŋkəŋ paj.
 śiw joxti-i-łimem.
 poxijem. poxijem.
 poxije ɔr-ɔr-ɔr.
 ał xɔłła. ał xɔłła.
 sɔt naŋkpi. naŋkəŋ paj.
 xătəł mănti łapət sew.
 ma łărŋəłti-i-mem.
 xătəł kutəp xołas-ɔj.
 xołas-ɔj pelkəłna.
 pɔrxəł pɔxnəm wuon naŋk nuw.
 śi wołi-i-łimem.
 poxijem šitakšək. poxijem xuosłašək.
 pɔrxəł pɔxnəm wuon naŋk nuwa.
 śi tăxərti-i-mem.
 năŋen ałtman. ałtman.
 šănš juorem xołamał.
 mewəł juorem xołamał.
 xănti xuo jisəŋ tuorəm.
 ɔməsti ki jupina.
 tăm sɔt naŋkpi. naŋk pajena.
 xănti xuo nuoptəŋ tuorma.
 ɔməsti ki jupina.
 jir xɔt łatmaŋ jirəŋ łuoŋxa.
 pɔri xɔt łatmaŋ pɔrəŋ łuoŋxa.
 tăta ɔmsiłija.
 poxijem. poxijem.
 aja xuoł jux săm wuonta.
 šuošmi-i-łi-i-mem.
 poxijem xuosłašək.
 poxijem šitakšək.
 ( tăm ar xuołłisem fedośja ignatʼjewna nɔwjuxɔwa ełti. śi jełpijən pa matrʼɔna stʼepanɔwna nɔwjuxɔwa ełti xuołłisem.
 1990-kem tăłətən tăm ar fedośja ignatʼjewna ełti nox xănšsem pa wuonəłtəsem ).
pajəł-iki ar
 ( ɔłəŋmet ar )
 pajəł-iken-uo aremitał-uo.
 pajəł-iken-uo potərtitał:
 ar-pɔsəł-jɔxart jăm xɔta.
 iken łɔwəł-uo-mitał-ije.
 pitrəŋ ńołpi-juo.
 in xɔm puorəś.
 mołxa jasti-juo-łəten-ije:
 “ńołəŋ xɔpije-juo. ńołen-ije.
 ił at łɔńśan-uo-titał-ije ”.
 pitrəŋ ńołpi-juo.
 xɔm puorəś.
 ał tijełt wanti-juo-łi-ije-juo.
 pajəł-iken-uo. łɔwəłmitał.
 ńăłijen łołpi-juo. łołaŋ xɔpna-juo.
 iken łɔwəł-juo-mətał-ije.
 ( mika-juowan-iki ar suow.
 tăm mika-juowan xuo-šăknəm-łɔr xośa wuoł.
 łuw śi puorəś-iki śi. śirən śi łʼawəłtəłłe śi puorəś-iki.
 xuo-šăknəm-łɔr kasəm-ńoł pa peləkən wuos ).
pajəł-ikileŋkije 
 ( kimet ar )
 pajəł-ikileŋkije tuorəm i šuopəłna 
 xułəm ruś xuo łisəŋ łʼamka.
 iki tałiłijəłmem.
 iki šuošiłijəłmem.
 pajəł-ikileŋkije 
 šuk tuwman enəmem.
 woš tuwman enəmem.
 joxi xăśəm tuorəm ɔłŋemən 
 pa śi xɔt ma ɔməsłəm.
 uoŋxi xɔt ma ɔməsłəm.
 ( pajəł-iki łuw jukan arəł – śit ńettʼin pawel iwanowitš. wuon śaśew aj jaj.
 łuw nɔwitskij wos-xuo xośi xułəŋ xɔpət tałiłijəs ).
łʼałʼəsti werət ar
 ( muši wɔš peła łʼałʼ śi tałəsəł.
 katra-tekən śi łʼałʼ wuołiti wutśijəs.
 śăłta in menk imeŋəław-ikeŋəław nik etłaŋən.
 poškanən [ in menkŋən ] esłəmsajŋən – nox nawərməłŋən.
 śăłta in śitŋən amp sox kuontəŋ jɔxłən kuort wutpija łɔśəłtəłłən.
 śăłta pa in śitłał ełti pakənłət pa.
 in łʼałʼ mir łɔwłał ńuoxtəłət.
 jastəłət [ kuortəŋ jɔx ]:
 “rańitəm otət joxi xɔtəta tałłimeł.
 śăłta pa kim suoxtəmət. pa tuwəmət ”.
 śaśiław jastəłət:
 “ɔpraśew jɔsa wuoł – śit tʼešurnij ”
 śăłta śi tuwəmət.
 mănmeł.
 muši-wɔšən jăxa śi pitmeł.
 muši-wɔšəŋ i ne pa arijətał: )
 jastəł:
 tăm wuot-wɔš ki xărəna.
 jăna pa śi kašəŋšək.
 jăna pa śi uoməśšək.
 i pelək łɔńśijəł 
 wurti soxəŋ ar xuo wenš.
 wurtija śi xuotłitał.
 i pelək łɔńśijəł 
 nowi soxəŋ ar xuo wenš.
 nowija śi xuotłitał.
 ( ja. śăłta śi mănłət tom ɔłəŋ otət.
 śăłta pa xuołmet xătəł săxət pa jołta łɔw šănšəŋ otət śi joxtəməł [ katra-teka ].
 jastəłət:
 “tom otət xuon mănsət.”
 jastəłət:
 “xuołmet xătəł mănsət ”.
 jołta pa śi otət ńuxłəmłajət.
 muši-wɔšən jăxa łʼałʼəsti śi pitłət ).
tek-kuort ar
 ( ɔłəŋmet ar )
 sɔrtəŋ-pusəł tăm wun tek-kuort
 aj-as kiməł tăm wun tek-kuort.
 muŋ pa tăjłuw. tăjłuw-ije.
 muŋ pa tăjtew. tăjtew-ije.
 wosti nɔxər jux uoməś tek-kuort.
 aj sumət jux uoməś tek-kuort.
 muŋ pa tăjłuw.
 tăjłuw-ije.
 wun tutəŋ xɔp xɔjti tek-kuort.
 wun toxłəŋ xɔp łatti tek-kuort.
 muŋ pa tăjłuw.
 tăjłuw-ije.
 kutpəŋ le kuortew. kutpijewna.
 swetlij jɔxław ɔmsiłijəm 
 sɔtijen metra xuw wuon kuləp.
 muŋ pa tăjłuw. tăjłuw-ije.
 wutpəŋ le wɔšew. wutpijewna.
 xɔłʼmaŋ jătpi wun ăškɔla.
 ńăłʼjaŋ jătpi wun ăškɔla.
 muŋ pa tăjłuw. tăjłuw-je.
 ajijen ewi ńăxəŋ sijen.
 ajijen poxen in jontəŋ sijen.
 atəł ănt xuorłiłiłitał-ije.
 xătłəł ănt xuorłiłiłitał-ije.
 wosti nɔxər jux uoməś tek-kuort.
 aj sumət jux uoməś tek-kuort.
 jɔx joxtati-ja. joxtati.
 jɔx juwati-ja. juwati.
tek kuort
 ( kimet ar )
 wet jaŋ ewi in wuon tek kuort.
 wet jaŋ xuojen in wuon tek kuort.
 xuləŋ pɔsəp in wuon ar nepek
 muŋ pa xɔłmiłimew-ije.
 xuləŋ pɔsəp in wuon ar nepek
 muŋ pa wermiłimew-ije.
 jăłəp kuortew kutpijewna.
 jărtjaŋ jătpi in wuon aškɔla.
 swetlij jɔxław mɔjłiłimeł.
 ńăł jaŋ jătpi in wuon škɔla.
 swetlij jɔxław ɔmsiłimeł.
 łuŋa jiti ki porajən.
 łuŋa łe śi łuw juwiłimał.
 sɔra jăŋxti in tutəŋ xɔp.
 tiw śi xɔjiłitał-ije.
 păsta jăŋxti. in păsta xɔp.
 tiw śi xɔjiłitał-ije.
 tăła jiti porajən.
 kărśa jăŋxti in mărkəŋ xɔp.
 tiw śi łatiłitał-ije.
 nuomłta jăŋxti in toxłəŋ xɔp.
 tiw śi łati-jɔ-łitał-ije.
 tiw śi joxti-jɔ-łitał-ije.
 wet jaŋ ewi. wet jaŋ xuojew.
 xuləŋ pɔsəp in wuon ar nepek.
 łiw pa xɔšiłiteł-ije.
 łiw pa wermiłiteł-ije.
petər pox ar
 jastəł:
 tăm wośreŋ-ɔw aj kuortna.
 tăm wośreŋ-ɔw aj kuortna 
 petər pox aritał.
 petər pox aritał.
 juor jɔš tăjti aj ńawrem.
 juor kur tăjti aj ńawrem.
 tăm wośreŋ-ɔw aj kuortna 
 jărtjaŋ šăšłəp šukatmał.
 jărtjaŋ šăšłəp šukatmał.
 petər pox aritał.
 tăm wośreŋ-ɔw aj kuortna.
aśem xor aŋkem xor łin [ нрзб ] xuwən ăntuoma jisŋən.
 isa tăm muwna joxətsuw eto [[ wetj...]] wetjaŋ tăł porajən.
 śi jełpijən wuosuw katra tek muwən.
 śăta muŋ ruоtew ełti tełijewa wuos łałʼ porajən śăłta moj arat xănnexuo śăłta tuosa.
xɔn pox ńawrem 
 i ikileŋki wuoł. imeł sorma pitəs.
 imeł sorma pitəs. ewileŋkeł aj.
 nuoməsəł: “atełt moj śirən wuołłəm. xojat tuołəm ”
 ruś imi tuos.
 ruś imi tuos.
 ruś imełən ewileŋki śi kem śi łikən etman tăjła. wołłi.
 aśeł jăŋxti măr seŋkła isa.
 in ewileŋki šuok tuwman wuona jis.
 pa nuoməsijəł:
 “moj ma tăm łowat šuok tuołəm.
 ser wur. mor wur suŋa mănłəm. pa xotti nuwəŋ. łepsəŋ xăr. xotti śăkərłəłəm iśi mort.
 atəł. xătəł tămiti seŋkłajəm.
 ja. wuonta śi šuošəs.
 xuw šuošəs. wan šuošəs. i xɔta joxtəs.
 i xɔta joxtəs.
 joxi łoŋmałən. sorəŋ łant. mawəŋ łant păsan jetšəmał. puosəŋən kawərəł.
 săməł śi mort śi wɔxła.
 nuoməsijəł: “neməłt naj ăntuom. wuort ăntuom. mołti łełəm. sămem śi tɔxənəł ”.
 păsana ɔmsəs. łewmał arat tăxti łes.
 nuomisijəł:
 “in tăm łewəm weremən. śi xojat joxətti tăxijən. in păsan ełti łewmem weremən śi wełłajəm.
 iśi mort. wełtem jełpijən kuš xonem sita łesem ”.
 kuor xɔšapa xołt xăneməs.
 soxəł ńuorəł ăntuom. moj wɔłaŋ sox. soxłał tɔxsət. eł ńoxi tăxteł ełəpən.
 imołtijən kamən xojatət śi joxətmeł śaśəł.
 joxi łoŋsət łapət xuo.
 łapət xuo łoŋsət. ńoxsətən. wɔjətən ăntəpłał tăxərmeł.
 łapət xuo joxi łoŋsət.
 eŋxəsisət. moj wersət.
 – xɔtew. – jastəłət. – wuołtew xuwat. wuołmew xuwat ełti nemxojatən ănt joxtəłiła.
 xojatən śi joxtəm. păsanew xośa xojat śi łewmał.
 łuw pa xołta mănəs.
 łuw. ewi. kuor xɔšapən săm ăntuom. śi ołəł.
 nuomsiłijəł: “ma śi wełłajəm ”.
 śăłta jɔxłał łeti jeńśti păsan ełti ɔməssət.
 jastəłət:
 – pa xojat joxtəs ki. pa xołt xoł xăneməs. pa ełpa eta.
 – xojat śi joxtəs śi. – jastəł. – sămem wɔxsa. ma łesəm nin păsanənən.
 – xojat joxtəs. năŋ ełpa eta. xănnexuo xuon wełłuw.
 jastəł [ ewi ]:
 – pa ełpa ma moj śirən etłəm.
 ma eł ńoxi tăxtem ełəpən wuoł.
 łuomətsox ănt tăjłəm.
 xănnexuo xor ănt tăjłəm.
 – pa. – jastəłət. – ne ki apśija tăjłew. xuo ki pa apśija tăjłew.
 pa jastijəł:
 – ma ne xojat śi.
 pa jastəłət:
 – muŋ năŋen apśija tăjłew. łuomətsoxən măłew.
 łuomətsoxən măsa. jajłałən.
 – in. – jastəłət. – muŋ kim etłuw.
 năŋ eł ńoxen muŋ ănt wantłew. năŋ muŋ eł soxew ał wanta.
 in śi jɔxłałən łuomətsoxən măsa.
 łuomətłijəs. moj werəs. łʼoxitijəs. łeśətijəs.
 jɔxłał joxtəmsət.
 łapət jajəł joxi łoŋsət.
 in apśija śi tăjła.
 jɔxłał kašəŋ xătəł jăŋxłət. łetot. tăjtot tuołət.
 łuw jołən.
 jajłał joxətti wuonti xɔteł łʼoxitəł. łeśətəł. łetot. ăł ot werəł.
 śiti wuołtał săxat. jajłał wuontən jăŋxtałən.
 ruś ne ańxeł imi śi joxətmtəs.
 – aje wuołłən.
 – wuołłem. – jastəł.
 – aŋken šuŋət ełti xăśəm jɔntəsti łuj wuojətsəm. – jastəł. – năŋen tuosem.
 năŋ jɔntəsti łujen eŋkərəpłəman tăje. – jastəł.
 – śij xołt. – jastəł. – pone. mołxa măten atəm. wuos.
 in ma jɔntəsti łuj ma tăjłəm.
 – ja wuje ja. wuje.
 śij ponsəłe.
 ruś ne ańxeł etməs. śi mănəs.
 ruś ne ańxeł mănəm jupijən. nox wusłe [ jɔntəsłuj ], wantiłłe.
 wantijəł. nuomesijəł: “śi kem mołt jɔntəsłuj wuołmał. śi kem jăm jɔntəsłuj ”
 łuja xɔjəłsəłe.
 xołt pełi mănəs.
 tuorəm lăp mănəs. muw lăp mănəs. ănt wuojətłəłe.
 jetnaja jis. jajłał joxətsət.
 jastəłət:
 – pa apśew. a moj xołta mănəs.
 mołxătəł wuołtewən tut puosŋəł etəł.
 jajłał joxi łoŋmełən. apśeł răkənmał. ołəł.
 wurəł. wurełən jajłałən wantiła.
 – pa. a moj śirən sɔra sorma pitəs.
 xoti ɔməstał săxat. śiti răkənmał.
 wantiti pitsəłał. jastəłət:
 – jɔšəłən mołtsər jɔntəsłuj tăjəł. śiteł xołt lakəptəła. nox śi łiłəŋməł.
 śiteł xołt lakeməła. wurəŋ puolśəŋ. kăłeŋ polśəŋ łʼakman nox ɔmsəs.
 – ruś ne ańxem mołti. łepəłtəman ɔłtijəm łapət pɔłt. pɔłtəŋ ɔntəp. łapət šex. šexeŋ ɔntəp.
 a moj xojən nox wusajəm.
 – muŋ śi nox wusew. – jajłał jastəsət.
 pa śi jajłał mănłət.
 xuw wuos. wan wuos. imołtijən ruś ne ańxeł pa śi joxtəmtəs.
 jajłał jăŋxti măr joxtəmtəs.
 sɔrńi łuojət tuwmał.
 – aj ewi. aŋkeŋ šuoŋət ełti xăśəm łuojət. – jastəł. – năŋen tuosem. in łaraś jɔxətłiman wuojtsem.
 eŋkərəpłəman năŋ tăje.
 – ma. – jastəł. – sɔrńeŋ łuojətən moj werłəm.
 sɔrńeŋ łuojət ki wuos. aŋkem ełti ki xăśiłijəs. mołxa măten atəm.
 śij pone.
 śijeł wantijəł. śi mort śi jăm łuojət.
 nuoməsəł: “łujema metšəłem sa. łujem łowat wuoł moj ănta ”
 łujəła xɔjəłtsəłe.
 pa śi tuorəm lăp mănəs. muw lăp mănəs. ănt wuojətłəłe.
 jajłał joxətłət. apśeł isa xɔłʼəł ăntəm.
 mołxa iti apśeł răkənmał. ołəł. sorma pitmał.
 wantiłeł. wantiłeł. wurən. wurən wantiłeł.
 mołtsər łuojət jɔša metšəmał.
 łuojət xołt lakəptəsłał.
 nox śi łiłłəŋməłəs.
 łuojət xołt lakeməsa.
 wurəŋ puolśəŋ. kăłeŋ puolśəŋ. nox ɔmsəs.
 nox ɔmsəs.
 – ja. ruś ne ańxem ɔłtijəm łapət pɔłt. pɔłtəŋ ɔntəp. łapət šex. šexəŋ ɔntəp.
 xojən nox wuosajəm.
 – pa. – jastəłət. – ałt jajłana nox wusajən.
 nox wusajən.
 pa xojatən. xojən nox wułajən.
 ja. śi.
 śi potrəł părəs.
 jajłał pa śi xătəł xuwat jăŋxłət.
 in jołən pa śi wuoł. anəł suonəł. xɔtəł mojəł łeśətəł.
 imołtijən. in ruś ne ańxeł pa śi joxtəmtəs.
 pa joxtəmtəs.
 jernas tuwmał.
 – aj ewi. – jastəł. jernasen tuosem.
 aŋken šuoŋət ełti xăśəm jernas. – jastəł. – eŋkərəpłəman năŋ tăje.
 nox łuomte.
 – śi mołt aŋkem šuoŋət ełti jernas ki xăśijłijəs. mołxa măten pa atəm xuon wuos.
 pa jernasən. śi soxən ma moj werłəm.
 nox łuomətti śukuš parsa. ănt łuomətsəłe.
 – śij xołt pone. – jastəł [ ewi ], – at ołəł.
 jăm xuwat sis mănəs.
 nuoməsijəł:
 “jăna nox łuomətłʼəłəm-sa. a moj mănem tăjti łowat wuoł. moj ănta.
 śi mort jăm jernas ".
 in jernas nox łuomtəs.
 tuorəm lăp mănəs. muw lăp mănəs.
 in jajłał joxi joxətsət. kamən śi ńuoxəmsət.
 – mołti wer apśew piła pa śi tijəs. – jastəłət. – tutəł ănt śi łeł. mołxătəł joxəttewən tutəł ałłijəł.
 jajłał joxi łoŋmełən. apśeł sorma pitmał.
 sorma pitmał.
 jernas. mołtsər jernas.
 wuri. wuri wantiłał.
 mołtsər jernas łuomətmał.
 in mołxătəł łiw jastəm jasŋeł: “łuw ełńoxeł muŋ ănt wantłew. muŋ ełńoxew łuw ăn wantiłłe ”.
 neməłt łuomtəm sox pa ănt tăjəł.
 śi jernas xołt ki eŋxła. śukuš nox łiłəŋłəł.
 – śiti muŋ jastəsuw pa. śiti moj śirən eŋxłew.
 ja. jajłał jem xɔłłəp xɔłłəłət. ăs xɔłłəp xɔłłəłət. xoti werłeł.
 śi kińśi śi sox exti neməłt śirəł antuom.
 in apśeł wuseł pa karti šɔpan juxən werseł.
 karti šɔpan nox werseł.
 apśeł wurəŋən śi xɔłłəłət. śi tištəłət.
 jastəłət:
 – ał wuołti apśew. śiti pitəs. – jastəłət.
 pa xɔłłəłət. tištəłət.
 karti šɔpan jux wusət. wuonta tuoseł.
 wuonta tuoseł.
 – soxəŋ muwa moj śirən šawiłew śi xorpi apśew. – jastəłət. – norijən werłew. norija ɔməsłew. at ɔməsəł.
 karti jertən xuon pitła. wɔtən xuon pitła.
 in apśeł śiti norma ɔmsełsəł.
 łiw śi morta śi sămłał kăšet. apśeł wurəŋən.
 łapət xojat śi norəm ɔłəŋa nox tăxərtantijəsət.
 jastəłət:
 – apśew sorma pitəs. muŋ pa sorma at jiłuw.
 xoł nox tăxərtantisət.
 łiw areł. łiw mɔńśeł xojən tuoła.
 in xɔn pox wełpəsłəman jăŋxtał săxat i tăxija wuojtantəs. tăŋxa pa.
 karti šɔpan norəmən werəm. łapət xuo śăta.
 mɔsti mołt xojatəł sorma jis.
 śăłta łapət xuo nir ɔłŋa xoł nox tăxərtantimeł.
 xɔn pox nuomsijəł:
 “karti šɔpan nox lɔsitiłəm. a moj săr ot łipijən. a moj tăjsət. a mojsər mɔsti ot tăjsət.
 śiteł wurəŋ tăŋxa nox tăxərtantisət ”.
 in karti šɔpan nox wusa.
 nox punšsəłe.
 pa ne łoŋəłtəm. śij łeśətəm. śij ołtəm.
 wura. wura wantiłe. jernas tăjəł.
 śi jernas xołt ki eŋxła. in nox śi łiłəŋłəł.
 in xɔn poxən jernasəł xołt eŋxsa.
 xołt eŋxsa.
 wurəŋ pɔlśəŋ [ łʼakman ], kăłəŋ pɔlśəŋ [ łʼakman ], nox ɔmsəs. – jastəł:
 – ruś ne ańxemən mołti łapət ɔntəp ełti. pɔłt. pɔłtəŋ ɔntəp ełti ponsajəm.
 xojən nox wusajəm.
 xɔn pox jastəs:
 – ma śi nox wusem.
 śăłta in wantijəł. łapət jajəł xołije nox tăxərtantimeł.
 jajłał wurəŋən łuw pa xɔłłəł.
 in xɔn poxəłən śi tuosa.
 tuorəm wɔša. xɔn wɔša tuosa.
 tuorəm wɔšən. xɔn wɔšən śi wuołłət.
 tuorəm wɔšən. xɔn wɔšən łin moj xuw. moj wan wuosŋən.
 xɔn pox neŋəł peła jastəł.
 – ma. – jastijəł. – pa wɔša. – jastijəł. – aśemən tinesłiti. śoresłiti kitłajəm.
 tinesłiti. śoresłiti kitłajəm.
 imeł jastəł:
 – ał măna. i jɔšəł i kurəł sɔrńi pox tăjłəm. i at. i xătəł wuoła.
 – pa năŋ. – jastəł. – tăjłən. tăja. ma wuołłəm tăjłən. ma mănłəm tăjłən.
 aśem partəm tuop i xătəł. tuop i at jołən ănt pa wuołłəm.
 mănłəm.
 in xuojəł śi mănəs.
 ja. łuw potərtəstən.
 xuojəł mănəm jupijən. jăna i jɔšəł i kurəł sɔrńi pox tăjəs.
 wuojtəs sɔrńi poxəł.
 wuojtəs.
 śăłta in ruś ne ańxeł śi răknəs. in ruś ne ańxeł răknəs.
 jastəł:
 – năŋ mojsər poxije wuojətsən. ma wantłem. wantłemsa. – jastəł.
 śăłta poxleŋkijeł ałeməsa. išńija tuosa. pɔtəm warəsən xătʼśəsa. kăt toxłəŋ łuoŋxən jeł puorłəs.
 ruś ne meńəł śi mănəs.
 ruś ne meńəłən i šuopəł nawərne. i šuopəł akar. i šuopəł nawərne i šuopəł wɔrəš.
 śiməś ńawremən wośkəsa.
 – tămen tăje. – jastəł. – ńawrem jukana.
 ruś ne meńəł xɔn xɔta xuoxłəs.
 xɔn xɔta xuoxłəs.
 xɔn iki pełi jastəs:
 – śiməś moj ńawrem. ńawreməł ńawrem xorpi antuom. i šuopəł nawərne i šuopəł wɔrəš.
 śit moj. ńawrem xuon.
 xɔn iki oxəł ił esłəmsəłe.
 ɔmsəs. ɔmsəs.
 – pa mołti ńawrem śi. ma xoti werłem.
 in xɔn iki poxəła piśma xănšəs.
 [ piśma ] tuorəm xɔn. xɔn sɔłtat ikija măsłe. – jastəł:
 “śiti. śiti. – jastijəł. – poxem. śiməś. śiməś ńawrem sema pitəs.
 łuw iśi at xuołłəłe.
 sɔra xuon joxi joxətəł ".
 tuorəm xɔn. xɔn sɔłtat iki in łɔw šănša łełəs. śi mănəs.
 i tăxija. aj xɔtijewa. toxi joxtəs.
 i ruś imi kim etməs. – jastijəł.
 – tuorəm xɔn. xɔn sɔłtat iki. łɔw šănšəŋ xuo xołta mănłən.
 – pa. – jastijəł. – xɔn ikijən kitsajəm kuośajem xośi. – jastəł. – mănłəm.
 – năŋ. – jastəł. – pewəłti xɔt jetšəs. moja mănłən. śi xuwat muw xuon mănłən. pewła. ma šaj kawərłəm. šajən jeńśłtəłem.
 in sɔłtat ikileŋki parsa pewəłti xɔta.
 soxłał eŋxsəłe. kašłał. eŋxsəłe. pewəłti xɔta śi mănəs jernas puošən.
 śi mărən ruś imeł śepa ńinšəmtijəs. piśma łuŋətəmsəłe.
 xɔn ikijən xănšəm śiti:
 “poxema. – jastəł. – jasəŋ tuwa.
 mołti ńawrem. śi ńawrem ”.
 łuw xănšəmsəłe. śi śirən xănšsəłe:
 “śiməś poxən wełti ki partłen. muŋ wełłew.
 śiməś ńawrem. śiməś xojat ănt mɔsəł ”.
 śiti xănšəmsəłe piśmajəł.
 ja. sɔłtat iki toxi śi joxtəs.
 ja joxtəs xɔn pox xośi.
 xɔn poxən łuŋətsa.
 xɔn pox ńuxməs. – jastəł:
 “ma joxəttem wuonti. – jastəł. – neŋem aśem tuop ał wełłəłe.
 mołti xojat at wuoł.
 ma joxətłəm joxi.”
 śiti xănšsa piśmajən.
 in sɔłtat ikełən pa joxłi śi tuoła.
 joxi măntał săxət iśi imeł pa śi kim răknəs.
 iśi aj xɔt šuopijeł ełti kim răknəs.
 – xɔn sɔłtat iki joxi łoŋtija. – jastijəł. – muw kut mănəm xuo sămen wɔxła.
 łewa. jeńśa.
 in sɔłtat iki joxi łoŋəs.
 pewəłtxɔt ăłsa.
 jastəł [ imi ]:
 – ał pa xuolisajən. năŋ tăm xuwat jăŋxsən.
 pewəłtxɔta jăŋxa. – jastəł.
 śi măr. – jastəł. – ma păsan werłəm.
 in ikileŋki pewəłtxɔta mănəs. soxłał eŋxsəłe. jołən xăśsət.
 śep ewəłt in piśma ałeməsa. pa śiti xănšəm:
 “mołti xojat wuoł. at wuoł. – jastəł. – joxəttem wuonti.
 imem tuop xołt pełi ał tuwałən.”
 ja. łuw pa piśmajən xănšəmsəłe. – jastəł:
 “ma joxəttem wuonti aśemən at wełła.
 sapłəł šuopi at sewərməła.”
 pa sɔłtat iki joxi śi joxətəł.
 joxi joxətəł.
 xɔna śi nepekəł măłłe.
 pa poxəł pa śiti xănšmał.
 [ nuoməsəł xɔn iki ]:
 “xănnexuo ma moj śirən partłem wełti.
 łuw joxəttał wuonti. łuw at wuoł ”
 xɔn pox joxətəł.
 pa xuw wan śi wuołłət.
 pa śi in aśełən pa wɔša kitti śi porajəł jił.
 poraja jił. pa. tăŋxa. śi mănəł.
 imeł jastəł:
 – ał măna. – jastəł. poxleŋkijən tăjłəm.
 śiməś poxleŋkijən tăjłəm. i wenš pelkəł tiłəś tăjti pitəł.
 – năŋ tăjłən. tăja. – jastəł. – ma aśem partəm i at. i xătəł ănt wuołłəm. aśem partəm tăxija ma mănłəm.
 ma wuołłəm – tăjłen. ma mănłəm – tăjłen. – jastəł.
 śiti aśeł partəm tuompijən ănt wuołtał tăxijən śi mănəs.
 śi jupijən. in xuojəł mănəm jupijən. poxleŋki sema pitəs. i wenš pelkeł tiłəś tăjəł.
 “xołta tuołew.”
 – nuoməsəł [ imeł ].
 kɔjka iłpija wusłe pa śij ɔmsəłsəłe.
 śij ɔmsəłsəłe. kɔjka soxən lăp esełsəłe.
 ruś ne ańxeł pa śi joxi răknəs.
 – moj xorpi poxije tăjłən. – jastəł. – ma-sa wantłem.
 – ma. – jastəł. – pox xuon tăjłəm.
 xɔtəł tij toxi tuweməsłe. kɔjka iłpeł ełti in poxleŋki nox ałeməsłe.
 išńija tuosłe. pɔtəm warəsən xătśəsłe. kăt toxłəŋ łuoŋxən jeł puorłəs.
 pa łuweł wośkəsa i šuopəł kătʼi. i šuopəł jeməŋ wɔj.
 – tămen tăje.
 łuw śit moja werłəłe.
 [ ruś ne ańxeł ] xɔn xɔta xuoxłəs.
 jastəł:
 – śiməś mołti siłka ne. śiməś mołti atəm ne tuosti.
 poxen tuos. – jastəł.
 i šuopəł kătʼi. i šuopəł jeməŋ wɔj. śiməś moj ńawrem. – jastəł.
 wełti moj ănt răxəł.
 xɔn iki jastəł:
 – muŋ xołta tuołew.
 łuw xojatəł śăxa joxətəł. łuw werəł.
 xɔn iki pa śi piśma xănšəł.
 iśi muonti ruś imełən. iśi muonti pewəłtxɔta śi partiłiła sɔłtat iki.
 toxi joxtəs xɔn pox xośi.
 aśełən xănšəm: “śiti. śiti. – jastəł. – śiməś ńawrem sema pitəs i šuopəł kătʼi. i šuopəł jeməŋ wɔj ”.
 xɔn poxən xănšsa joxłi tăxi: “mołti ńawrem enəmti ki pitəł. aśemən xołtpełi ał tuołła. ma joxttem wuonti.”
 in sɔłtat iki pa joxłi măntał săxat in iśi imeł kim răknəs.
 jastəł:
 – năŋ sămen. tăm xuwat jăŋxsən. ał pa wɔxła. – jastəł. – šaj jeńśti joxi łoŋtija.
 śi iśi xɔtəła joxi łoŋəs.
 – măna. – jastəł. – pewəłtxɔta.
 jăŋxəmtijəs [ imi ] śi măr. piśma nox lakeməsłe.
 wantłəłe. śiti xănšəm:
 “ma joxəttem wuonti at wuoł.
 mołti ńawrem at wuoł.”
 ja in łuw xănšəmsəłe. – jastijəł: “śi ot wełłałən. – jastəł. – mănem śiməś xojat ănt mɔsəł.”
 pa joxi joxtəs. xɔn iki xośi. in ot măsłe.
 xɔn iki pa jastəł:
 – ma moj śirən wełłəm łiłəŋ xănnexuo.
 łuw joxi joxətəł. mołti wełti werəł joxətəł. łuw at wełłəłe.
 i xuojəł joxətəł. pa śi wuołłəŋən.
 pa wuosŋən xɔłsəŋən.
 imołtijən xuojəł pa śi tinesti. śuorasłəti mănti porajəła jis.
 neŋəł jastəł:
 – ał măna. – jastəł. – ma năŋen śiməś poxleŋkijən tăjłəm. i wenš puŋłəł xătəł. i wenš puŋłəł tiłəś.
 ał măna.
 pa jastijəł:
 – tăjłen. tăja.
 ma wuołłəm – tăjłən. ma mănłəm – tăjłən.
 aśem partəm jasŋəł. – jastəł. – i xătəł. i at ănt wuołłəm.
 ja śi mănəs.
 jăna śiməś poxleŋki sema pitəs. i wenš puŋłəł tiłəś. i wenš puŋłəł xătəł.
 śiməś poxleŋki śi sema pitəs.
 xołta tuołłe.
 păsan soxəł kăt pelək ewəłt ił esəłsəłe. păsan iłpija śij ɔməssəłe.
 ruś ne ańxeł pa śi răknəs. łoŋəmtəs joxi.
 – aj ewi. năŋ mojsər ńawrem tăjsən. – jastəł. – ma-sa wantłem.
 mojsər poxije tăjsən.
 – ma ńawrem xołśa wułəm.
 xɔt łapət wuos. xuot wuos łoŋtijəs.
 ńawreməł lakeməsa pa śi išńija tuosa.
 išńija tuosa. pɔtəm warəsən xătʼśəsa. kăt toxłəŋ łuoŋxən jeł puorłəs.
 łuweł wośkəsa. aj akar pošəx wośkəsa.
 xɔn iki xośi xuoxłəs. – jastəł:
 – śiməś mołti siłka ne. śiməś mołti atəm ne. poxen tuos. – jastəł. – met joxi xăśəm pătijən aj akar pošəx tăjəs.
 xɔn iki jastəł:
 – ma xoti werłəm.
 łuw mănmał jupijən xɔn iki nepek xănšəs poxəła. – jastijəł: “aj akar pošəx sema pitəs ”.
 in sɔłtat iki pa śi kitsəłe.
 pa mănəł.
 ruś imełən pa śi wołətła.
 pa wołətła. iśi pańija partłiła. šajən jeńśəłtəti măr.
 pańija partłiła. śi măr ewəłt piśma nox lakeməła.
 pa xănšəmsəłe:
 “poxije. năŋ wełti ki partłen. neŋən śi wełłem. tăjti xorpi ăntuom. – jastijəł.
 śi aj akar pošəx xănnexuo xośi xuon wuołłijəł ”.
 śiti xănšəmsəłe.
 toxi joxətəł.
 aśełən śiməś piśmajən xănšəm.
 śi xănšsəłe. – jastəł: “ma joxəttem wuonti neŋem xołtpełi ał tuołłe. aj otəł ma joxəttem wuonti [ at wuoł ]”.
 ja. joxi jitał săxat in ruś ikeł pańija parłəłe.
 in piśma xănšəmsəłe śăta: “ał pa. – jastəł. – tăjłəłe. – ma joxəttem wuonti at wełłəłe ”
 ( ja śăta moj wer wuoł ).
 in xɔn iki xośa in piśma tuołłe.
 xɔn ikijən łuŋətsa.
 poxəłən śiti partəm.
 [ xɔn iki nuoməsəł ]: “pa łiłəŋ xănnexuo moj śirən wełłem. łuw joxətəł. łuw at xotaś nuomsəł. łuw at wełłałe ”.
 śăłta śi wer părəs.
 xuojəł joxtəs. pa xuw wan wuosət.
 pa śi. pa wɔšəta tinesti. śuorəsłəti mănəs.
 [ imeł jastəł ]:
 – śi łowat jăm wera. – jastijəł. – ał măna.
 ma năŋen śiməś poxən tăjłem. i wenš lɔxtəł – xătəł. potlaŋəłən – tiłəś. – jastijəł.
 săməł moxłəłən. mewłəłən tuorəm ar xuosəł. śăta łojəł. ał măna. – jastəł.
 – ma. – jastəł. – aśem partəm tompijən i at. i xătəł ănt wuołłəm.
 i wet minut pa ănt wuołłəm.
 ma śi mănłəm.
 tăjłən. śi tăjłən.
 ja śi. xuojəł śi mănəs.
 xuojəł mănmał jupijən śiməś poxleŋki tăjəs. wenš lɔxtəłən xătəł. potlaŋəłən tiłəś. săməł moxłəłən. mewəłən tuorəm ar xuosəł. xoł śăta łɔjəł.
 ja xołta tuołłe.
 in śăxa śi ańxeł joxətəł. pa śi xołt pełi tuoła.
 wusłe pa poxəł łipija ɔməssəłe.
 in otəł śi răknəs. – jastəł:
 – mojsər ńawrem. – jastəł. – tăjsən.
 poxije tăjsən. ma wantłem.
 – ma. – jastəł. – xołśa ńawrem wułəm. – jastəł.
 tăjtem ăntəm.
 łapət wus. xuot wus etmisłe. ănt wuojətsəłe.
 xɔn iki xośi xuoxłəs.
 jastəł:
 – wɔt siłka ne. wɔt atəm ne. pox tuwmał.
 ńawrem tăjəłimał. ńawremeł joxi ńełmał.
 śiməś ne. – jastəł. – moja tăjłəłən.!
 xɔn iki jastəł:
 – pa ma xoti werłəm. – jastəł.
 ja śi xɔn iki piśma xănšəs poxəła. in sɔłtat ikeł pa śi kitłəłe.
 śiti xănšsəłe: “ńawrem tăjłimał. pa joxi łewmał ”.
 xănšsəłe.
 in sɔłtat iki jełłi măntał săxat. iśi ruś imełən pa śi katəłsa.
 pa katəłła.
 iśi pańija partsa.
 pańijən jăŋxti mărəłən piśma nox wusa.
 łuw śiti xănšəmsəłe.
 “śi wuš. poxem jăm nuomsəłən. łuw parłəłe ki. moxti wełłem.
 śiməś xănnexuo ănt mɔsəł. ńawreməł met juoxət ɔłəŋən joxi łełłe.
 śiməś xojat moja tăjti ”.
 ja śi sɔłtat iki toxi joxətəł. piśma toxi tuoł.
 pa aśełən śiti xănšəm:
 “łuw joxəttał wuonti pa ănt tăjłəłe ”.
 wełłəm. ńawreməł joxi ńełmał ”.
 ja łuw. in xɔn pox xănšsəłłe:
 “ma joxəttem wuonti xołt pełi ał tuołłe.
 ma joxətłəm. śi porajən wełśi ”,
 – jastəł.
 ja. in joxi jiti săxat śi ruś imełən pa śi katłəmła.
 pa iśi pańija jăŋxti măr. in piśma nox lakeməła.
 lakeməła.
 śiti xănšsəłłe [ imi ] in piśma:
 ma joxəttem wuonti. aśem. – jastəł. – meńəł pa ki tăjłəłe. šoma joxi joxətti tăxema. meńəł piła łuweł i wełłəm. – jastəł.
 ma joxəttem wuonti sem wušən ałt tăjsəłe.
 ănt ki. – jastəł. – xołt pełi tuołłe. ma joxətłəmən. – jastəł. – meńəł piła pa wełłəm.”
 śiti xănšsa.
 pa śi. in sɔłtat iki joxtəs xɔn xośi śi.
 xɔn ikełən łuŋətła.
 “ješək xătłije.
 pa śiti mănem wełtija potərtəł. pa ma łiłəŋ xănnexuo. moj śirən łuweł wełłəm.!”
 śi kem muošən. karti werti ikeł xośi mănəs.
 karti puośka pawłəłtəs.
 karti puośka pawłəłtəs.
 wusłe pa in meńəł karti puośka łipija śij ponsəłe.
 łuw poxleŋkeł poxəłən tăjłəłe.
 poxəłən tăjłəłe.
 păsan laŋkti soxəł tuop ałeməs.
 karti puośkaja pawłəłtsəłe. śarsa nik łăreməsłe.
 poxleŋkeł piłən karti puośkajəł łipijən. păsan laŋkti soxəł łărpitəs.
 sorəŋəł. mawəŋəł păsan.
 łeł. jeńśəł.
 poxleŋkeł ar tuoti xuo. mɔńś tuoti xuo. moj xuw enməł.
 – aŋkija. – jastəł [ pox ], – kurŋəłam. – jastəł. – puośka pătija xɔjsəŋən. oxem puośka pătija xɔjəs.
 in pa moj min tăm puośka łipijən.
 jastəł [ aŋkeł ]:
 – pa xɔn ɔpraśenən karti puośkaja ponsajmən.
 – tăm puośka. – jastəł. – pelki šuoŋxsəłəm.
 – pa năŋ moja šuoxsəłən.
 jiŋka nik łăriłamən. – jastəł.
 mɔsəŋ jiŋk łipijən ɔłłəmən.
 śăxa sorma pitłəmən.
 łuw kašəł. tăta xoti wuołłəmən. – jastəł. – xołta mănłəmən.
 śi sis. xuołəntiłŋən.
 poxəł in juora jis. puośka tij toxi ńoxałtiłe.
 – aŋkija. – jastəł. – sɔrəm muwəŋ śaśəł.
 puośka isa ănt ńoxał.
 ma śi šuoŋxsəłem pelki.
 – ja. poxije. năŋ muł weren. pelki šuoŋxsəti ki juor tăjłən.
 śăłta poxleŋki pelki šuoŋxsəłłe. in puośkajəł kătna rɔxńəmtəs.
 kătna rɔxńəmtəs.
 jăna pa. sɔrəm muwa pitman.
 poxleŋkeł piła śi šuošłəŋən.
 poxleŋkeł naŋk ewəłt naŋk wołt xopitəs. xuł ewəłt xuł wołt xopitəs. wośkəsłe pa. wɔš łowat xɔt łɔjəs.
 aj akar ampəł piła xuoxətłijəł. jontəł.
 nikłi wantijəł śarəs păteł ewəłt. mołsər wuont puoxrət jiłət.
 – aŋkija. aŋkija. – jastəł. – a mojsər wuont puoxrət. śarəs kutəpən jiłət.
 aŋkeł jastəł:
 – kărapłət jiłət.
 – ma. – jastəł. – kărapłət wuti wɔxłəłam.
 – poxije. moja wɔxłəłan.
 moj śi kărapłət xośa werew wuoł.
 xɔn wɔša tinesti mănłət.
 in poxleŋkeł nik xuoxłəs.
 aŋkeł mołti jasŋa ănt xuołəntəł.
 nowi sox ałeməs. śi jɔwłəłłe.
 in kărapłət wuti kerłəsət.
 wuti kerłəsət.
 wuti xɔjsət xuołəm kărapəłʼ.
 jɔxłał jastəłət:
 – năŋ xojat tăjłən.
 – ma. – jastəł. – aŋkem piła wuołłəm.
 – nin. – jastəł. – xołta mănłəti.
 – muŋ. – jastəłət. – xɔn wɔša tinesti. śuorəsłəti mănłuw.
 – pa mołti kem towar ał tăjłəti.
 towarłən wanłtałən.
 min atełt wuołłəmən aŋki saŋən.
 minemən łuomtti sox iśi mɔsəł.
 śăłta tɔwarət wantiti pitsəłe.
 jăməł kărəł xołije i sɔrńi potali. jăməł kărəł xołije łuotsəłe.
 in jɔxłał jastəłət:
 – ja mojew tuwman mănłuw.
 tăłta joxłi kerłəłuw.
 – moja kerłəłti. jăŋxati tinesti śuorəsłəti. ławəłłajti xɔnən.
 tăm aj akar pošxijem pănən tuotłijałən.
 kuort jăŋxti šeŋk xɔšəł.
 aj akar pošxijeł tuosa pănən.
 jastəł [ pox ]:
 – joxi jitan porajən. wuti ki ănt katłəti. namən esłəmtałən. łuw wuti wuośeməł.
 pa tuosa.
 toxi joxətsət. xɔn xośi.
 pa jastəłət:
 – tuotłisuw śi kuš [ tɔwar ].
 wewtam tɔwarət tuosuw.
 jăm tɔwarət. – jastəłət. – śăta mołsər ńawrem wuoł.
 śi ńawrem wuoł. śi ńawremən xuołəm kărapłew tɔwarət isa wusajət.
 xɔn iki jastəł:
 – a mojsər ńawrem. nox łeramtiłəm.
 in ruś imi ńuoxməs:
 – śi ńawrem ewəłt moj łeramłuw.
 tomeł tuorəm suŋən. tomeł jełən suŋən wuoł xuot toxłəŋ łuoŋx łatəm jux.
 xuot toxłəŋ łuoŋx łatəm śăta jux ki wuoł. ał jăŋxłuw.
 moj muŋ śi ńawrem xośa kănšłuw.
 in śi jɔx joxłi śi mănsət.
 joxi mănteł săxat aj akar kałtəŋən ił esłəmłeł.
 – aj akarleŋki jăŋxsən. moj ajkeł tuosən.
 – moj ajkeł tuosəm. – jastijəł.
 in xɔnən towarłał wusajət.
 karapłʼəŋ jɔxłan śiti jastəsət: “śătašək. śăta mołsər ńawrem wuoł. muŋ pormasław isa wusajət 
 nemxojat ăntəm śarəs pa peləkən.
 a mojsər ńawrem. – jastəł [ xɔn iki ], – ńawrem nox łeramtałən.
 ruś imi jastəł: “śi ńawremən moj werłən.
 tomeł tuorəm suŋən. tomeł jełən suŋən wuoł xuot toxłəŋ łuŋx łatəm jux ”.
 naj akarleŋki pełi jastəł [ pox ]:
 – năŋ xuot toxłəŋ łuoŋx łatəm jux wuojətłen.
 – ma. – jastəł. – wuojətłem.
 – mănłəmən.
 in aŋkeł ił ołəs.
 toxi joxətsəŋən.
 jăna. xuot toxłəŋ łuoŋx juxa łatsət. juxa łatsət. potərłət.
 ja. xoti werłəłən.
 iłta ełti aj tăxti xopitəs. nuoməłta aj tăxti xopitəs.
 joxi tuosłe.
 išńi pelka wośkəsłe.
 “arem ki jeł mănəł. mɔńśem ki jeł mănəł. xuot toxłəŋ łuoŋx łatəm jux. tiw at joxətəł.”
 aj akarleŋki piła joxi łoŋəs. ił ołsaŋən.
 ałəŋ săxat nox werłəs.
 aŋkeł pełi wantijəł. aŋkeł išńi ewəłt kimłi śi wantəł.
 jastəł [ pox ]:
 – moj šiwałəsən.
 – moj šiwałəsəm.
 poxije. – jastəł. xuot toxłəŋ łuoŋx łatəm jux tij joxətmał. xuot toxłəŋ łuoŋx jux tija łatsət.
 sir-sir sirən łuojłət. sir-sir sirən potərtłət.
 – pa aŋkija joxtəs. jăm śi.
 atəłt kuortən wuołti kătŋən. neš kaš.
 kim etməs [ pox ], jăna. xuot toxłəŋ łuoŋx jux tija łatmeł.
 aj akarleŋkeł piłən śarəs kiməłən jontman nawrətłitałən. kărapłət šiwałəs.
 – aŋkija. aŋkija wuont puoxrət pa śi tiw jiłət.
 – pa śit kărapłət jiłət.
 – aŋkija wuti woxłəłam.
 – moja woxłəłan.
 moj tuoti kărapłət.
 ja śiti wuti woxsəłe.
 nowi soxən wɔxsəłe: “wuti. pa xuołəm śarka. wuti. pa xuołəm śarka.”
 in karapłət wuti katəłsət.
 pa jux pełi śi jɔx wantiłət.
 – mołti tɔwar ał tuosti.
 – tuoti arat tuosuw.
 xɔn wɔša mănłuw tinesti. śuorəsti.
 – pa tɔwarłən nox wantłəłam.
 – pa xuołəm kărapłət ełti. porməsət ełti jăməł săr isa wusłe. xota jăm porməsłən isa wusłe i sɔrńi potali. isa łuotsəłe.
 [ kărapəł jɔx jastəłət ]:
 – tăłta joxłi mănłuw. wewtam tɔwar xăśəs. śi xɔnən łʼawəłtəłajəw.
 – pa nin jăŋxati. jăŋxati.
 mɔsti kem ot łuw wuł. ănt mɔsti ot joxłi tuołłən.
 tăm aj akarleŋki pănən tuotłijałən. łuw kuort kutən jăŋxti šeŋk săməŋ.
 jitan porajən ił esłəmłəłən.
 – moj toras werəł. tuotłiłew.
 in akarleŋki pănən tuosa.
 ja in xɔn xɔta aj akarleŋki xuoxəłəł.
 xɔn iki jastəł:
 – mołti towar ał tuosti.
 – mojew tuołuw. mołxătəł iti. mołsər ńawrem aŋkeł piłən. – jastəłət. – jăm towarław xołijewa wusajət. wewtam otət xăśsət.
 joxi kerłəti wutśəsew.
 xɔn iki jastəł:
 – a mojsər ńawrem. nox ki jăŋxła wanttija.
 pa jɔx jastijəłət.
 – śi xorpi xuot toxłəŋ łuoŋx łatəm jux išńi iłpijən tiwmał.
 xuot toxłəŋ łuoŋx xuot sir turən potərtłət. xuot sir turən łuojłət.
 – ja. moj jăŋxtija. ruś imeł ńuoxməs:
 “tomeł tuorəm suŋən. tomeł jełən suŋən wuoł łapət jaŋ łăł păłat karti aŋkəł. karti aŋkəł tijən karti kătʼi wuoł.
 ił woxəłəł arijəł. nox xuoŋxəł mɔńśəł.
 śit ki śăta wuoł. ał mănła.
 wantti pa uoməś. wantti pa kaš ”.
 pa śi in jɔxłał śi mănsət.
 aj akarleŋkeł kałtəŋən ił esłəmsa.
 in aj akarleŋkeł ińśəsəł [ pox ].
 – năŋ moj xuołəntsən. jăŋxsən. – jastəł.
 – moj xuołəntsəm. – jastəł. – ruś imi śiti jastəł:
 “moj śăta jăŋxtija.
 tomeł tuorəm suŋən. tomeł jełən suŋən wuoł łapət jaŋ łăł păłat karti aŋkəł. karti aŋkəł tijən karti kătʼi.
 ił woxəł arijəł. nox xuoŋxəł mɔńśəł.
 śit ki śăta wuoł. – jastəł. – ał jăŋxła ”.
 – pa năŋ wuojətłən.
 – ma wuojətłem.
 – pa mănłəmən. – jastəł.
 xuw mănsəŋən. wan mănsəŋən.
 jăna. łapət jaŋ łăł păłat karti aŋkəł. karti aŋkəł tijən karti kătʼi.
 ił woxəł arijəł. nox xuoŋxəł mɔńśəł.
 wantti pa uoməś. wantti pa kaš.
 ja xoti werłəłe.
 karti aŋkłəł ewəłt aj tăxti xopitəs. nuwəł ewəłt aj tăxti wus.
 joxi tuosłe pa xɔt puŋəł pełi wośkəsłe: “arem ki jeł mănəł. mɔńśem ki jeł mănəł karti aŋkəł. karti kătʼeł piła tij at joxətəł.”
 aj akarleŋkeł piła joxi mănəs. ił ołəs.
 ałəŋ săxət nox kiłəs. aŋkeł ăntəm.
 – aŋkija. łetot xołna ănta werłən.
 – poxije. – jastəł. – kim etsəm pa.
 łapət jaŋ łăł karti aŋkəł xołśa săxat joxətsət.
 śi xorpi kătʼi. ił woxəłəł arijəł. nox xuoŋxəł mɔńśəł.
 śijełt xołt wantman.
 sămen ałt wɔxła.
 ma. – jastəł. – łetot tăxti werłəm.
 – pa łuw joxtəs jăm śi.
 ateł kuortən wuołti kătŋən.
 kim etəs [ pox ].
 jăna śi. łapət jaŋ łăł karti aŋkəł tij tiwmał.
 imołtijən śarəs kiməłən aj akar piłən. pošxijeł piłən śi jontman nawrətłijəłŋən jăxa.
 imołtijən wuont puoxrət pa śi tijsət.
 – aŋkija. wuont puoxrət pa śi pitsət.
 aŋkeł jastəł:
 – kărapłət jiłət.
 – aŋkija. wuti wɔxłəłłam.
 aŋkeł jastəł:
 – moja wɔxłəłłan.
 – pa łuw moj. mołti tɔwar ałt tuosət.
 mołti towar łuottija.
 nik mănəs. nowi soxən jɔwəłsəłe.
 “it pa xuołəm śarkajən. it pa xuołəm śarkajən.”
 in kărapłət wuti kerłəsət.
 karapłət pa śi wuti kattəłłət.
 pa śi wuti kattəłłət.
 jastəł:
 – xołta mănłəti.
 – muŋ xɔn wɔša tinesti mănłuw.
 – mołti towar ał tuosti.
 kărapłət nox wantłəłam.
 – tuwmew arat tuosuw.
 wantti pitsəłe. xuołəm kărapłət ewəłt jăməł saŋəł xołijewa łuotsəłe.
 joxi xăśəm sɔrńi potali pa wusłe.
 – in aj akar pošxije. – jastəł. – pănən tuotłijałən.
 pa jastəłət:
 – at jăŋxəł.
 tuotłiłew.
 toxi joxətmełən.
 aj akar pošxijeł pa joxi łoŋəs.
 [ kărapəł jɔx jastəłət ]:
 – tuotłisuw [ towar ].
 totašək mołsər ńawrem wuoł. – jastəłət. – mołxătəł tełən towarław. jămłał sałłał towarət xołt wułajət.
 iśi wewtam towar piła śi jisuw.
 xɔn iki jastəł:
 – a mojsər ńawrem. śit jăŋxła ki nox wantła łɔłəŋ.
 – śăta. – jastəłət [ łiw ], – śi xorpi mołti mutrajət tăjəł.
 łapət jaŋ łăł păłat karti aŋkəł tijən karti kătʼi ił woxəłəł arijəł. nox xuoŋxəł mɔńśəł.
 wanten pa uoməś. wanten pa kaš.
 in ruś imi jastijəł:
 – moj muŋ śăta kănšłuw.
 tomeł tuorəm suŋən. tomeł jełən suŋən wuoł. – jastəł. – karti xɔr.
 karti xɔr šănšən. – jastijəł. – karti xuoŋxəp. karti xuoŋxəp ɔłəŋən. karti xɔr wuoł. karti xɔr šănšən kuorti pa kuortəł. wɔšti pa wɔšəł.
 śit ki śăta wuoł. ał mănła. śit ki śăta ăntəm. moj kănšti mănła.
 xɔn iki măšja.
 in jɔxłał śi mănti sɔnteməsət.
 in akar pošxije xuoxłəs jɔxłał piłən.
 kałŋa mołt esłəmsa. wuti śi mănəs.
 kuośajəł xośi joxtəs.
 – tăxa. moj xuołəntsən.
 – mojem xuołəntsəm.
 ruś imi śiti jastəł:
 “tomeł tuorəm suŋən. tomeł jełən suŋən wuoł karti xɔr.
 karti xɔr wuoł. – jastəł. – karti xuoŋxəp ɔłəŋən. karti xɔr wuoł.
 karti xɔr šănšən kuorti pa kuortəł. wɔšti pa wɔšəł.
 śit ki śăta wuoł. ał mănła ”.
 – ja năŋ wuojətłən. – jastəł [ pox ].
 – ma ki ănt wuojətłəm. moj wuoł.
 ja śi mănsaŋən.
 xuw mănsaŋən. wan mănsaŋən.
 karti xuoŋxəp ɔłəŋ šănšən. kuorti pa kuortəł. wɔšti pa wɔšəł.
 śał śi arat mir wołłi.
 wantti pa uoməś. wantti pa kaš.
 moj werti ot. śit werəł.
 ja śi.
 puŋəł ełti aj tăxti wus. śuŋłał ełti aj tăxti wus.
 joxi śi mănəs.
 joxi joxtəs. kałŋəła tuosłe. śij wośkəsłe.
 “arem ki jeł mănəł. mɔńśem jeł ki mănəł.
 karti xɔr. karti xuoŋxəpəł piła tij at joxətłətən.”
 aj akar pošxijełən joxi mănsəŋən.
 łoŋeməsən.
 ił ołsəŋən.
 aŋkeł ołəł. łin ateł jăŋxłətən.
 ałəŋ săxat nox werłəł. aŋkeł isa ăntəm.
 – pa. a moj tăxijən aŋkija jăŋxłən.
 sămem śi mort wɔxła.
 łetot moj wera.
 jastəł [ aŋkeł ]:
 – karti xɔr šănšən. – jastəł. – kuorti pa kuort. wɔšti pa wɔš.
 śi arat mir. – jastəł. – kămən arat wer xołijewa werłət.
 śijełt wantman. – jastəł.
 aŋkeł łetot werəs. łełət. jeńśłət.
 pa śi wuołłət.
 imołtijən jux nuwłał pa śi etsət.
 – aŋkija. kărapłət pa śi etsət. – jastəł. – ma wuti woxłəłam.
 – moja woxłəłan.
 – łuw at xɔjłiłət.
 kămən potər. kămən aj keł. min atełt wuołəmən.
 pa śi nik mănəs. nowi soxən jɔwłsəłe: “it pa xuołəm śarka. it pa xuołəm śarka.”
 in kărapłət wuti pa śi kerłəsət. wuti kerłəsət. kałŋa joxətsət.
 [ in jɔx ] karti kuort pełi kerłəsət.
 śijełt śi wantłət.
 kuorti pa kuort. wɔšti pa wɔš. moj werti xuo śit śi werəł.
 jastəłət [ karapəł jɔx ]:
 – joxi mănłuw.
 pa mănłuw.
 xɔnən łʼawtəłajəw.
 isa wewtam towarət tuołuw.
 – pa nin jăŋxati. – jastəł [ pox ], – łuw mołti mɔsəł tăłta xăśəm otət ełti wuł.
 aj akar pošxijew pănən tuotłijałən.
 łuw kuort jăŋxti łăŋxał.
 – pa łuw at jăŋxəł.
 śi mănsət.
 aj akar pošxije xɔn xɔta joxtəs. ił ołəł.
 śăta potreməsət.
 – śi ateł kuort wušən. ateł wɔš wuołti ńawrem.
 śiməś jăm muotrajət tăjłət.
 karti xuoŋxłəp ɔłəŋən karti xɔr. karti xɔr šănšən kuorti pa kuort. wɔšti pa wɔš. xuołti xuo xuołtəł. wɔśti xuo pa wɔśəł.
 wantti pa uoməś. wantti pa kaš.
 towarət isa łuotsajət.
 xɔn iki jastəł:
 – a mojsər śiməś wos xuo ńawrem etəs.
 i puša śi arat towarət łuotəł.
 śij wantti ki jăŋxti.
 in ruś imeł isa măšja.
 – xołewət. – jastəł [ xɔn iki ], – śij jăŋxti mɔsəł. nox wanti.
 śi. jɔxłał nik mănti pitsət. aj akar nik xuoxłəs.
 kałtəŋən ił esłəmsa.
 kuośajəł xośa joxtəs.
 jastəł [ kuośajəł ]:
 – năŋ xoti jăŋxsən.
 – moj aj keł tuosən.
 – pa moj aj keł tuosəm.
 xołewət xătəł xɔn iki tij jił.
 mɔjłəti joxətəł.
 jastəs.
 – pa łuw at joxətəł.
 ja xołewta jis.
 karapəłʼ śi etəs.
 aŋkeł pełi jastəł:
 – śăxa tij joxətłət. – jastijəł. – năŋ păti xɔta xołt xănema.
 ma. joxətłət. mołti păsanən ma werłəłam.
 păsanən werłəłam.
 śăxa łetew. jeńśtew kutən. xɔn iki mɔńś kănšəł.
 ma śăxa. – jastəł. mɔńśłəm.
 joxi xăśti jasŋem soxənti kemən. păti xɔt ełti wełʼśi tijełt eta.
 in otət joxətsət.
 kałŋa wuti katəłsət.
 in śiwełt ɔłʼəmsət pa.
 isa wuti ănt jiteł ošeł ăntuom.
 i kurən joxłi šuošłət. i kurən jełłi šuošłət.
 śi wantłət. śi wantłət. śi wantłət.
 śi ławłəs. ławłəs.
 kim etłijəs pa jastəł.
 – pa joxtəm mołti xănnexuojət.
 jiłti ki. pa juwati. ănt ki jiłti ki. pa šănšən mănati.
 wuołti xojat xośi. mɔsəŋ ot. pa moj ăntuom xuon.
 in otət pa wutłi śi šuošəmsət.
 in łapət jaŋ łăł karti xośi joxətsət.
 in karti kătʼi ił woxəłəł arijəł. nox xuoŋxəł mɔńśəł.
 śij ɔłʼəmsət.
 wutłi jiti wereł śi kuš woł. śij ɔłʼəmsət.
 i kurən jełłi. i kurən joxłi.
 śi kuš ławəłłəłe. ławəłłəłe. isa ăntuomət.
 kim etəs. – jastəł:
 – ja. jiłti ki. juwati. ănt ki jiłti śiməś mołti xănnexuojət.
 wuołti xojat xośi mɔsəŋ moj ăntuom.
 moj wantłəti.
 ja ɔw wuša śi joxətsət. joxi śi łoŋłət.
 śi kuš ławəłəł. ławəłəł. joxi ănt łoŋłət.
 in xuot toxłəŋ łuoŋəx łatəm jux pełi ɔłʼəmsət. xuot toxłəŋ łuoŋx sir-sir turən łuojłət.
 łatəm jux pełi ɔłʼəmsət. śi wantłət.
 pa xuołmet kim śi etəs.
 – ja. łoŋłəti ki. łoŋati. ɔwa xołt wɔrtəssəti. – jastəł. – joxətman ješawuoł tiłəś pelka śi jił.
 xołna xɔt wuša joxi ănt joxətłəti.
 imołtijən in otət joxi śi etsət.
 wuśa. moj werłət.
 in łuw păsan śi werəł.
 sorəŋłən. mawəŋłən păsana śi wersəłe.
 łeti. jeńśti ɔməssət.
 xɔn iki łăŋkər jɔxłałən mojłałən. isa xɔn pox mojətən.
 xɔn pox xośi in ruś imi śij mănmał.
 xoti in łuw aśeł.
 łełət. jeńśłət. ɔməsłət.
 xɔn iki jastijəł:
 – pa łuołəŋ tăm łełuw. jeńśłuw. – jastijəł. – moj isa sorət. mawət łełuw. jeńśłuw. mătti xojatleŋki. mătti mɔńśleŋki ki at mɔńśəł.
 in ruś imi jastəł:
 – ja moj. moj mɔńś. mɔńś moj piła mɔjłəła. śiti moj – jastəł. – ănt răxəł ɔməstija.
 pa xɔn iki jastəł:
 – pa mɔńś śi mɔńśəł.
 poxleŋki jastəł:
 – i mɔńś šuopije tăjłəm.
 in tăm mɔńśən kimət mɔńśəm in poxleŋkijən.
 xoti in xuot toxłəŋ łuoŋxən. ńawremłał xoti muonti ruś imijən kitiłiłajət.
 sɔłtat iki xoti kitiłiła. śăłta łin in aŋki saŋən karti puośkaja poniłiłajŋən.
 iśi potrət in kimət jăłpa poxleŋkijən śi mɔńśłajət.
 kărapəłał ełti moj. moj łuotəł. otłał xoti isa tuołłe.
 xołije mɔńśłəłe.
 joxi xăśəm jasŋəłən ńuoxəməł:
 – śi xɔn iki ɔpraśemən. – jastəł. – min aŋkem piła wełijłsajmən.
 in xoti ma xośema mɔjłəti joxətsən.
 aŋkeł păti xɔt ełti tij etməs.
 aŋkeł tijeł etməs. in xɔn pox nox łɔjəmtəs neŋəł xośi.
 neŋəł xośi nox łɔjəmtəs.
 in ruś imi wusa pa sapəł sewərti xăra tuosa.
 sapłəł ełti šuopi sewərməsa.
 xɔn iki ɔpraśəł jastijəł:
 – poxije. ma ɔmsəm tuorəm woł. xɔn wołema năŋ ɔmsa.
 – ma. – jastəł. – tuorəm woł. xɔn wołena moj werłəm.
 ma. – jastəł. – tuorəm wuon. kuorəs wuon aśemən sɔrńi sorəp. sɔrńi xɔtən xuwən esəłsajəm.
 ma xɔt tăjłəm.
 năŋ sɔrńi xɔn wołenən năŋ ɔmsa.
 śăłta aśeł wus pa aŋkeł piłən. pa tuorəm aśeł esłəm xɔta mănsət.
 – tiłəś xanšap xănšaŋ păsanən. xătəł xătłəŋ xănšaŋ păsanən. – jastəł. – xuwən esəłsajəm.
 śi arəł. mɔńśəł śij mănəł.
 śij mănəł pa aŋkeł piłən. aśeł piłən śij mănəł. pa śij tuorəm aśeł esłəm păsanət xośi.
 i păsan ɔłŋəła ńinšijłijəł. wona jeńśəł. i păsan ɔłŋəła ńinšiłijəł šar tałəł.
 śi śuńəł xɔłełən in. tăŋxa. śi wuoł.
xuołəm aj mɔś neleŋki pa kirəp ńuołpi imi
 xuołəm aj mɔś neleŋki wuołłət. it kirəp ńuołpi imi
 kirəp ńuołpi imeł imi wuotśa wuoł.
 xuołəm aj mɔś neŋəł jăxa wuołłət.
 xuołəm opet. xuołəm mɔś ne. opet. apśet.
 kăt iket. kăt poxŋən tăjłət.
 śi wuołət.
 wuołət.
 xuołəm aj mɔś ne kăt ikeŋəłał łeśətiłət. ałŋa jił. tuop xuośəł tijəł juoxəł. ńɔł. ăł ot werłət.
 śi mănłəŋən wuont wɔja.
 wełpəsłəti mănłəŋən.
 xuołəm ewi xăśłət.
 xăśłət.
 śăłta łij jołən moj răxəł ăł ot. tut jux śi łeśətłət. śi werłət.
 łeśətłət.
 kamən łeśətłət.
 joxi łoŋłət. ɔməsłət. jołən mołti werłət.
 imołtijən kirəp ńuołpi ńuołpi imi śi łoŋəł.
 – moj. – jastəł. – nin werłəti. jołən ɔməsłəti.
 – pa imem imi. – jastəłət. – muŋ pa jołən kămən ot werłuw. jɔntəsłuw. moj werłuw. – jastəłət.
 pa ješa tij. toxi šuošiłijəł.
 – pa imem imi. – jastəłt. – năŋ ił ɔmsa.
 – moj ma. – jastəł. – ił ɔməstija.
 kim etmijəł.
 ( in ewiłałən ławəła. joxtiłitałən ).
 imi śăłta kim śi etməł. ewiłał wantijəs.
 pa śi xuołəm aj mɔś ne jastəłət:
 – imew imi muŋew wantiman jăŋxiłijəł. śi šuošiłijəł.
 śăłta śi wuosət.
 xătəł xuwat wuosət.
 jiŋk. ăł ot łij ałłət.
 wuont wɔj. wuont wɔj wełti mănəm xuojŋəłał jăŋxłəŋən.
 naj. wuort muwən kertman. joxi jetna pelka jiłŋən.
 jetnaja jił wɔj wełti. kănšti xuojŋən joxətłəŋən.
 ăntəp kełłən tełije wuont wɔjən tăxərtan.
 joxłi in wɔj xuł tuołət.
 śi kińśi. śi wɔj pa łeśətłət.
 at măr śi łeśətłət.
 ewiłał pa jiŋk put kawərłət.
 pa śi ił ołłət. wɔjət łeśətłət. ił ołłət.
 ałəŋ săxat patlam xuośłən xuojŋən pa śi kiłəmłəŋən. pa śi mănłaŋən.
 juoxəł. ńɔł ăł ot łeśətłəŋən.
 łeśətłəŋən pa śi mănłəŋən.
 mănłəŋən. wuont muw kerətman śi šuošłəŋən. wɔj xuł kănšman.
 śăłta xuołəm aj mɔś ne jołən.
 – ja. sɔra. – jastəłət. – walśamət nik śoxala tuwatən.
 tut ăłłiłłət.
 walśamət sɔra nik ăłłiłłał.
 – sɔra nik ăłłiłław. – jastəłət. – ješawuoł imew imi pa śi tij xuoxəłməł.
 muŋew ławəłti.
 walśamłał. ăł otłał. xɔt xariłał nox łeśətemiłət.
 imołti porajən imi pa śi răkənəł.
 – moj werłəti. ewet.
 – imem imi. – jastəłət. – muŋ kim etłuw tut jux. ăł ot łeśətłuw. łɔńś ałłiłuw.
 – pa. – jastəł. – xɔtən semətəł păłətəł.
 moj nin tăjłəti.
 ma wantsem i mołt walśam šukijet kerətłiłət.
 – imem imi. – jastəłət. – muŋ inmuonti jux tăxti ńoxərti wuotśisuw. – jastəłət. – wuotləp tăxti wuošiti.
 ja śi tij toxi karijəs. karijəs.
 in imew imi pa śi kim etməs.
 xuołəm aj mɔś ne jastəsət:
 – mănłuw wuonta tut jux tăxti tuołuw.
 tut jux tuołuw. wɔj xuł tuoti xuojŋəław joxətti wuonti.
 joxəttəł wuonti tut jux. ăł otije. łɔńś ăłła. jiŋk ăłła pa śi.
 kamən tut jux łeśətłət. moj werłət.
 śi kińśa joxi śi łoŋłət.
 joxi łoŋłət. jɔntəsłət. mołti werłət.
 pa jetnaja jił. in wɔj wełpəsłəti mănəm xuojŋəłał pa śi joxətłəŋən.
 joxətłəŋən.
 wołłije ăntəp kełłən tełije wɔjən tăxərtan.
 pa śi wɔj xuł łeśətti pitłət.
 łij łetot. ăł ot kawərtłət.
 śi śăłta. imołti porajən pa śi ałəŋ pelka jił. ikiłən pa śi mănłəŋən wuonta wɔj xuł wełti.
 wurti wɔj. nowi wɔj wełtija.
 juoxəł. ńɔł łeśətłəŋən.
 in walśamət ewet pa śi nox łeśətłəłał. jɔwəłəłał. xɔt xăr nox jɔwəłəłał.
 xɔt xăr tuop nox jɔwəłəłał. tut xołna łeł. in imeł imi. kirəp ńuołpi imeł in pa śi joxi răknəs.
 joxi răknəs.
 jastəł:
 – ewet. – jastəł. – jiwłəp-ăsłəp xɔm otət. moj wurən xɔtən semətłijəł păłətłijəł.
 – ănta. imem imi. – jastəłət. – muŋ wuotśa leŋki wuołłuw. nemłət xojat ăntəm.
 – pa tăm jiwłapa. mołxătəł pa wantłəm. xoj tăm walśam šuk werəł.
 – ănta. – jastəłət. – muŋ ănta imem imi.
 – pa. – jastəł. – moj wurən walśam.
 – ănta. ănta. imem imi. neməłt xojat ăntuom.
 muŋ wuotśa wuołłuw.
 pa tij. toxi šuošiłijəł.
 – pa. imem imi năŋ ił. łuołəŋ. ɔmsiłiłən.
 – moja ma ił ɔmsiłiłəm. – jastijəł.
 wantiłəłłe. pa kim. pa śi mănəł.
 kim mănəł.
 wuonašək wuołti mɔś neŋəł jastəł:
 – moj werłuw. – jastəł. – in muŋew isa śi oša werłəłe.
 in jiŋk xuł. wuont wɔj muw kerətti. šuošiłiti poxŋəław.
 – iłampa. – jastəłət. – mołti śi werti pitəł.
 kutəp mɔś neŋəł. – jastəł:
 – ja. moj. – jastəł. – łuw werəł.
 in najəŋ muw. wuortəŋ muw kertti poxŋəłław joxətłaŋən. nox jastəłew.
 łuweł mołti śirən. mołti werłuw. – jastəł.
 ja śi. łij pa śi tut jux. ăł ot łeśətłət.
šuošiłiłət.
 joxi łoŋłət jɔntəsłət. moj werłət.
 jetnaja jił pa śi. in naj muw kertti jăŋxəm xuojŋəłał. wuont wɔj. wurti wɔj wełti jăŋxəm xuojŋəłał joxətłəŋən.
 wołłi ăntəp kełał lăp wɔjən tăxərtman.
 ja śi. joxətsəŋən.
 lij łetot. ăł ot. xuołəm aj mɔś ne werłət.
 wɔjłał łeśətłəłał.
 i ne łetot kawərəł.
 śăłta łeti ɔməssət.
 jastəłət [ ewet ]:
 – poxŋən. – jastəłət. – śiti. śiti.
 kirəp ńuołpi imi muŋew ławəłman śiti śi šuošiłijəł kašəŋ xătəł.
 wuon xuojəł jastəł:
 – mołt jiwłəp-ăsłəp ăsłiłi. – jastəł. – mołti werłuw.
 wuonašək mɔś neŋəł jastəł:
 – muŋew łuw. iłampa. wuołti kemən ănt măł.
 ja śăłta wuona wuołti xuojəł jastəł:
 – ałəŋsăxat wuonta ănt mănłəmən. mołti muotrajən werłew.
 śăłta. wante. jis xɔtət. śiməś mołt śur nuomən. śur wuoł.
 kimət xuojəł jastəł:
 – nin. – jastəł. – xołt xănemati.
 xuon ałəŋsăxat min. śi kińśa. ănt mănłəmən.
 wuon xuojəł jastəł:
 – ma. – jastəł. – ɔməsłəm. joxi łoŋtałən šomaja śura nox ɔməsłəm.
 ałti kešem wuołem pa. – jastəł. – sapəł šuopəł šuopi sewərməłem. joxi łoŋtał săxat.
 ja śi.
 tuoxəł jɔxłał xołt xăneməsət.
 pa ałŋa jis. śi kińśa. śi.
 – pa nin. – jastəłət. – in kăt neŋen tota wuotən at ɔməsłəŋən. mołti werantatən.
 a łuw jastəł:
 – min śura nox xuoŋxłəmən. ɔw nuompija.
 ja śi. śăłta ałŋa śi jił.
 śi łeśətisŋən wuon xuojəł ałti kešeł nox łoxətsəłe.
 šomaja nox ɔmsəs.
 imołti porajən śi jitał. śaśəł.
 jitał. śaśəł.
 ja śi.
 joxi tuop ɔw ełti pitəs. śi imi śi sewərməsa.
 śi śij răknəs.
 – ja śi. – jastəł. – xołta tułew.
 – kim tułew pa muwən lăp łeśətłew. śij.
 śăłta śi śuńəł xołełən in śi wuołłət.
worśəkleŋki pa meŋk iki.
 i worśəkleŋki wuos.
 wuontən wuos. ewi. pox tăjəs.
 śăta wuon meŋk iki worśəkleŋki xośa śi joxtəs.
 worśəkleŋki peła śi jastəł:
 – worśək. worśək. ma năŋen joxi śi ławeməłem.
 – ja. moja mănem ławemałen.
 – ńawremłan piła. poxłan piła joxi ławeməłłam.
 – moja ławeməłłan.
 – pa mănem łapte.
 – ja. mojən ma năŋen łapətłem.
 – łapte. – jastəł. – ma năŋen ănt pa ketəmłem.
 worśəkleŋki jastəł:
 – tăta. juxan kiməłən. imi. ikileŋki piła wuołłaŋən.
 ikileŋki puon. moj tăjəł.
 śiw jăŋxłəmən.
 imileŋki wuł woj. moj put werəł.
 meŋk ikeł śiw tuosłe pa.
 – năŋ. – jastəł. – tăta łɔłʼa.
 ikileŋki ăntəm. imileŋki put werəł. ńoxi moj kawərəł.
 – ma. – jastəł. – łuweł jira xuośłem.
 năŋ ma xuośtem măr śiw xătəma. łewa.
 ja. śi. worśəkleŋki imileŋki xośa śi mănəs.
 imileŋkeł xośa joxtəs. tiw łatəmtəł. toxi łatəmtəł. păsan jira łatəmtəł.
 imileŋki jux šuop ałeməs.
 worśək jupijən śi mănəs.
 tăta xătśəł. ił răkənəł.
 worśəkleŋki pa jira łatəməł.
 jira śi tuosłe in imileŋki.
 in meŋk iki tiw śi xătəməs.
 śi put. juxəł śi łes. wɔrtəs.
 jăməs wɔrtəs pa juxəł. woj.
 tuop śi jira xătəs. śi kem śi łes.
 in worśəkleŋkeł wantłəłe meŋk iki ăntuom. mănəs jira.
 in imileŋki śiw joxtəs. – neməłt ăntuom.
 i put. i put woj ăntuom.
 xołijewa joxi wɔrtsajət.
 ja śi. meŋk iki śi jastəł:
 – mănem. – jastəł. – łapətsən. in pa ńăxəłte.
 ăntuom ki joxi ławeməłem.
 ja. śi. worśəkleŋki jastəł:
 – ja pa mănłəmən.
 śăta pa iki. imi wuoł. wuont kiməłən wuontən.
 wełpəsłəman ikeł jăŋxəł.
 imileŋkeł jołən.
 jăŋxłəmən.
 ja. śiw śi mănsəŋən.
 meŋk iki tuop śi xătəł.
 [ in łes pa ].
 śiw joxtsəŋən.
 jastəł [ worśək ]:
 – năŋ tăta łɔłʼa.
 ma. – jastəł. – mănłəm nox wantłem. moj werłəŋən.
 – năŋ. – jastəł. – wanta.
 ja. śi mănəs.
 in imileŋki paknəs pa.
 ikileŋki jux šuop ałeməs.
 worśək jupijən śi mănəs.
 tăta xătśəł. tota xătśəł.
 in worśəkleŋki tij łatəməł. toxi łatəməł.
 in worśəkleŋki imeł pɔrxa toxi łatəməł.
 ikileŋki imeł pɔrxəł ełti śi xɔjsəłe.
 in imeł śi uwəł. śi uwəł. śi śalijəł. śi śalijəł.
 meŋk iki śi ńăxəł. śi ńăxəł.
 ił pitəł. śăta xotti wuoratijəł. ńăxman.
 ńăxəs. ńăxəs. śi wołijəs.
 worśəkleŋki jastəł:
 – mănem esle. – jastəł.
 meŋk iki jastəł:
 – mănem. – jastəł. – ńăxəłsen. in pa mănem păłtapte.
 ăntuom ki joxi ławeməłem.
 – mojən. – jastəł. – ma năŋen păłtaptəłem.
 worśəkleŋken jăŋxmałən wantsəłe. śăta kăt ikileŋkeŋən jăŋxsaŋən poškan piła.
 nuoməsəł: “śiw tuołem in meŋk iki ”
 worśəkleŋki jastəł:
 – meŋk iki. – jastəł. – ăntəp kełen nox eŋxe pa. semŋəłan lăp jărałən.
 pa ma năŋen tuołem.
 ma xuon jastəłəm nox eŋxtija. ăntəp keł nox eŋxe.
 ma năŋen paknəptəłem.
 ja śi. meŋk iki ăntəp kełən semŋəłał lăp jărsəłe.
 worśəkleŋki jastəł:
 – xota. – jastəł. – ma sijem [ śaśəł ], juwa.
 ja. śi. mănəs. meŋk iki jołta śi wuratijəł.
 worśəkleŋki śi łatijəł.
 śi wełpəs xojŋən xośi. iket xośi tuosłe.
 in ikileŋkeŋən pa pakənsaŋən. poškanłən śiw šăšəmsəłən.
 worśəkleŋki jastəł:
 – nox eŋxije. nox eŋxije. semŋəłan nox otałən.
 in meŋk iki śi eŋxsəłe semŋəłał.
 paknəs.
 tăta śi păśərsa.
 śi.
tutłejm kuortən aj wuołəmemən wuosəm.
 i puš əəə [[ mɔjłəpt ]...] mɔjłəman nijem joxtəs.
 pugər kuort ewəłt [[ jiwłəŋemł...]] jiwłəŋem piłən.
 siŋk tuosŋən.
 śi siŋkem ńańən łaptłem.
 jiłəp wanšijən łerməłłem.
 imołtijən pewłəłti da nik tuosem. sesi joxana.
 kurəł keł šuopən jirsem.
 in siŋkem jiŋka esəłtsem.
 śi mołteł śăta əə [[ łea...]] łewman śi [[ wa...]] wuośłijəł.
 oxəł [[ ił łuŋka ]] ił jiŋka lukeməłłe śi mołteł śi wolkeməł.
 imołtijən wantłem – siŋkem pa jełłišək mănəł.
 śăłta. ješawuoł. oxəł pa ił lukeməłłe.
 ješa pa nox wantłem. pa śi jełłišək mănəł.
 a moj xoti jis.
 kełijem suoxtəsem. śi ełti siŋkem keł xuonti xoł exmał. śi mănəł sesi joxan xuwat.
 ma joxan kiməł xuwat śi xuoxəłtłijłəm.
 " wasijem. wasijem."
 – śi uwłəm. śi xɔłłəłəm.
 taŋxa śi morta uwsəm – aśem kim etəs.
 aj xɔpəł nik lukeməsłe. śi siŋkem [[ ńuxəłt ]] ńuxəłman śi mănəs.
 je xołta ńuxəłłəłłe.
 siŋk tăta ił mărtəł. pa tăxijən kim etmał.
 śiti woxał joxana śi pitsaŋən.
 śiti śi iśi mănəs.
 tăm werem intăm wuonti śi nuomłem.
 taŋxa šek mănem jăm wuos – aśem siŋk kăšti mănəs.
kujpət 
 kujp sij xūłiłiłəm 
 xompəŋ asem jiŋkəł.
 ruwa xɔjman.
 wušar werman.
 jełi mănəł.
 wɔt xorpijən kariłəłəm.
 kujpət. kujpət 
 seŋkəm jeməŋ sijət.
 najəŋ muwa kitəm.
 jeməŋ sijət 
 kerłiłiman.
 tăta śaśiłiłət.
 xompəŋ jiŋkət 
 xɔjman xorpi.
 jis xojatłam.
 śiti śaśiłiłət:
 – šek xuw porajən.
 ūjətłew. ăt ūjətłew 
 moj tăł părəs.
 moj tăł xăśəs.
 naji muw aśijewən 
 tij mołtiłəsajəw.
 tij kitiłisajəw.
 xota as ow jiŋkław.
 wołʼkəman jełłi mănłət.
 łuw măs wełpəsłəti muw.
 măs mɔjpər.
 wułi porti wɔjət.
 kurəŋ wɔjət. wułet.
 oxsar. ńoxəs.
 ūntər sɔs. łaŋki.
 kamən arsər wɔjət.
 asew tekənəł xułən.
 ńūrəm xărət 
 toxłəŋ wɔjən 
 torn. łerət.
 wɔńśəm. šūpši
 mūrəx. xoməswəł.
 nɔxər jux.
 semət łewman jūra iłajən.
 łuw măsłi siwəs semən 
 nopsijeł muŋew măłłi.
 kamən sijət păłən xūłłən.
 śiti jastəł:
 “mūtra nopsem. jasŋem 
 isa šijałiłən. xūłantəłen 
 ūntəŋ aj sij xośa.
 pūrłəti tūrəm wɔjłan xośa.
 xūtłep xūtłeł. xătəł.
 xūtłep xorłał. tiłəś.
 as xompəŋ sijłał xośa.
 xuwa mănəm jūšijenən 
 tūrma wantiłiji.
 mɔś xū šūšəm jūš 
 lakna łărpiłijəł.
 xūsən tūtłʼiłajən.
 nemtiłajən as jɔx.
 weśkat. tumtak.
 năŋ soxenən ūła.
 ūtəłtiji.
 ńawremłan pa ūtəłtiji 
 sema pitəm pora ełti.
 muŋ śi ūtəłtəsəw ūłti.
 pɔjkəśman. jirasman.
 kamən jasŋət xūłəntiman.
 ūtəłtiman ūsəw.
 ūtəłtiman jăxsəw.
 ūtəłtiman mănłəw.
 pūxər ūntew juxłał.
 torən warəs. łerłał.
 jiŋkəŋ wɔjət.
 toxłəŋ wɔjət.
 xołta pūrłəman mănłət.
 as. joxan. łɔr xułət 
 śarəsa mănman.
 joxłi jiłət.
 jełłi nūməsman.
 jełłi ūłti.
 wɔjłəw šawiman.
 xułłəw šawiman.
 wułi taśət ăkətłəw.
 isa watman. ūtəłtiman.
 nūməsman moj śirən.
 kamən porməs
 werti pitsəw:
 ūt xɔt. łopas.
 ńuki xɔtət.
 soxta xɔtət.
 xułət. sumtət 
 pūsəŋən kawərti 
 śoxalijet.
 aj xɔp. ūn xɔp.
 aj ūxəł. ūn ūxəł 
 karti tăjmeł ăntəm.
 muŋ śi ūtəłtəsəw.
 xūs jūšən.
 tuŋa mănłəw 
 pa mir muwa.
 pa mir jɔxa.
porməsłəw tinəsman.
 piłtəśman.
 ratxăra ɔməsman.
 potrew jăma mănəł.
 weśkata łūjman.
 joxłi mănman 
 taśət tūłəw.
 łɔw kur.
 wɔj kur.
 mărəŋ sijəł 
 jełłi śaśəł.
 śit śi muŋew jăm.
 śit śi muŋew kaš.
 imiłəw tūp jɔntiłəłət 
 łūmətti soxew.
 śiti xuw ūłman.
 wan ūłman.
 enmiłəsəw.
 wułi taśłəw enəmłət.
 łɔw taśłəw enəmłət.
 muŋ taś ăkətman.
 jūrəŋa juwiłisəw.
 atma ūłti pitłəw 
 ūjətłew. at ūjətłew.
 xołta śiti jisəw.
 mir jɔx šawiti 
 xɔnət etsət.
 łɔw šănšən.
 sɔłtanət 
 tut xorpijən mănłət.
 jis muw šawiman.
 xojatłał šawiman.
 xătaŋ pūkət ełti.
 śiti ūłiłəman.
 pa śi atma jisəw.
 ar mir jɔxət.
 śɔpar muwew 
 ołłiman wana tăjəm.
 ūməś wɔjəŋ soxət.
 ūməś muwew 
 ołłiman wana tăjəm 
 ruś xɔn ikenən.
 łikəŋ juwanən 
 nepek pɔs xăšəł:
 śɔpar muwa.
 jermak łăŋkər jɔx
 kitiłisłi.
 irtiš xɔnəŋłał xośa 
 łʼałʼəsman xoriłisłi.
 śi jupina ńăłsɔt
 kem tăł părəs.
 łăŋkər jɔxa 
 ruśłam pitsət.
 jiśman. tuwman 
 wośrem jiŋkət.
 nowi łat 
 werəm sūrəł jiŋkət.
 ńăłsɔt kema etman.
 pɔret jiłət kasmən 
 xoj nox etəł …
 in tăm pɔriłəman 
 joremimeł tuŋa jūšət.
 enəməłtəti jɔxłał 
 łuw saxətəł 
 jūšłał mănłət.
 as jɔxijem. jis jɔxijem 
 ješək sɔrńi.
 sămtorxemən uwiłəłam.
 nox saŋkałija.
 nox sema pita.
 ăt wojəłtija.
 jis porməsət 
 tăjti xɔtn.
 wɔt xorpijən kariłəłəm.
 kujpət. kujpət 
 seŋkəm jeməŋ sijət.
 najəŋ muwa kitəm.
 jeməŋ sijət.
 keriłiman.
 tăta śaśiłəłət.
moj śirna ɔpraśət tijsət 
 xuw porajna ɔpraśət tijsət ar śirna 
 xota nemtiti śirna. xota – xojat potər śirna.
 ma in potərłəm. xoti tijs ma ɔpraśem.
 xuw porajna. xūn xojatłəw ūsət xūtli kūrtna. xuł wełman łuŋən-tăłn. wɔj wełman tăłn.
 ūsət jăma. śi ūnta. xūn atəm jasəŋ ăt joxtəs nūməłta.
 jastəłət. jiłət łʼałʼ śirna wewtam xojatət.
 a śi wewtam xojatłał łuw ajłəłał xūrəŋ jɔx.
 ūłłət noxłi tăxa. as xuwat.
 jiteł ūn xɔpna.
 tăta jełpi łeśətiti pitsət xojatət kutłałna.
 jūxəł werłət taksər xojatət. ńɔłət werłət. pɔsa esəłłət.
 enəmti jɔx xołna iškaśłət:
 “tămiti muŋ śi śăxa śi esəłti pitłəw pa jɔx peła. xūrəŋ jɔx peła ”.
 aj ńawremijet pa wantłət ūn jɔx peła. iśi ńɔłət jūxłət werłət.
 esəłłət. iśi ti-toxi esəłłət.
 imołtina i ńɔł tăŋxa răknəs jiŋka.
 pa owł mănł as peła.
 ńɔł tăŋxa as peła tūła.
 ilaja jiti pitəs.
 ūna peła ūłti iki jastəł:
 “kăt ne. nin mănłatən toxi. as owa wantatən. šawaśatən. muŋ ołłəw ił.
 xūrəŋ jɔx xūn jiti pitłət. muŋew ajkeł werati ”.
 neŋən mătsətən šawaśtija.
 imołtina śi etsət.
 tăm neŋəłən šijałəsəŋən.
 xūt xɔp śi etsət.
 “ja. xoti. jastəłmən.”
 – i neŋəł jastəł.
 “xoj jastəł.
 łuw wełłajət. min mănłəmən. śita ma ɔpem at ūł xūrəŋ xū xośa.
 ăntəm ki pa łuw śiti. – jastəł. – wer at tijł ”.
 śiŋańśa nik etsətən.
 nik ettan jełpina. ńɔł šijałsəsət xūrəŋ jɔx.
 ūna ūłti xūjəł jastəł:
 “ńɔł mănł.
 posłəł xośa iłampa xojatət ūłłət.
 ješa ūł kăt ne nik etməsŋən:
 “xojatət ūłłət. ūłłət. łuw ołłət.
 juwati. – jastəł. – wełłəłən.”
 “nin pa xojtəŋən.”
 kăt sɔltan parsajtən. śi neŋən pa wełsajtən śita.
 śiŋańśa ajəłtaja mătsət. ałti kešiłał usłał. šitaman mătsət. kašəŋ ūr xɔta łoŋłət.
 xota łoŋłət. xojatət isa păratłajət. wełłajət.
 isa păratsajət.
 tūp i iki xăśəs.
 săxł łūmtəs. kim etəs.
 ti-toxa potkəmtijła. potkəmtijła.
 “ej-ja. i iki xăśmał-ja. łuw ūł.”
 – jastijł.
 “jăntman tăjałən ”, – ūn xūjəł jastəł.
 in iken măntał saxət. torn ăntəp kełəł jărti pitsəłłi.
 nikłi măntałn. potkəła. potkəła.
 ješa ūł posł xośa wanaməs. śăłta śi ił mărtəs.
 ił mărtəs. śiŋańśa.
 in xūrəŋ jɔx wełśi śi moštəseł:
 “ej. in ot jiŋka mănəs ”.
 jūxəłłał ałeməsłał. ńɔłłał ałeməsłał. śiŋańśa esəłti pitsət.
 jiŋka mărtmał porajna. in torn ăntəp keł tɔxnəmtəs. in iken săx ełti tɔxnəmtəs iłłi tăxa łoŋeməs. ił mărtəs.
 posł xuwat xūłəm muw kut śi măns. pa tăxajna nox etəs.
 xūrəŋ jɔx potərłət:
 “śi iken părəs. moj.
 ńɔłət śita łɔjłət săx xośa.
 śiŋańśa moj werłəw.”
 “muŋ in jełłi mănłəw. muw utija ”, – xūrəŋ xūjəł potərł.
 śiŋańśa xɔpa łełsət pa jełłi mătsət. pitłɔra mătsət.
 śita pa xojatət păratmeł. muwət uti utśimeł.
 śi jełłi tăxa kušołŋa mănmeł.
 kušołŋna xojat păratmeł. pa muwət ujmeł.
 śiti mănteł ełti pūłŋawəta wanaməti pitmeł.
 pałwɔša joxtiłimeł. śita iśi păratti pitmeł taŋxa.
 in iken nox etəs. wantłəłłi: xojat ăntəm.
 iśi wuti mănəs. xɔtłał puŋəł ełti xojatłał jăxa ăkətsəłłi. sumət paja tałsəłłi. ił łeśətsəłłi muwa. śiŋańśa jastəł:
 “ma ninan in joxłi mănti porajna. wantłəłam ”.
 ūn jūxəł werəs. ńɔłət werəs. śiŋańśa kašəŋ xătł nik jăŋxəł posł ɔwa. wantł as peła. xūn etłət xūrəŋ jɔxłan joxłi peła.
 śiti părəs jaŋ xătł.
 ješa ūł wantłəłłi: kăt xɔp śi etəs.
 taŋxa ńăł xɔp părətsajət. kăt xɔp joxłi etman.
 in śi iken łeśətijs jăpsija.
 šiwem xăš kuta ił łoŋəs. ńɔłłał łeśətsəłłi. śi ił ɔpsəs pa łajłəsəł.
 posł ɔwa joxətsət in xūrəŋ jɔx. in ūn xūjəł jastəł:
 “e-e. ja. tăm xoti posəłna muŋ ūsəw. isa părsət. păratsəłłəw xojatət.
 i iki xăśiłijəs. jiŋkna łuw jińśantəs.
 jăŋxłəw ăntəm ki wanttija ”.
 “jăŋxłəw ki jăŋxłəw.”
 in śi łɔwəłməsət.
 in iken tăxərł pelki punšməsłi.
 tūm ot pelki łɔjəł. a moj łuw ɔməsəł xɔp kutəpn.
 in iken šijałəsəłłi. ūn jūxłəł śiŋańśa śi păstəsəłłi. śăłta śi sūxtəsəłłe pa mewła xɔjs.
 in ūn xūjəł jira śi răknəs ił.
 łuw ławərtəłn xɔp jira pitəs jiŋka.
 śiŋańśa isa jira răkəntsət.
 śiŋańśa kimet xɔpeł pa esəłsəłłi.
 pa jira răkəntsət.
 mojkem uti jił. ūn waŋkrepna wana tałłəłłi. seŋkłəłłi. wełłəłłi.
 xoj pa pelka mănł. ńɔłna esəłłəłłi. isa păratsəłłi ńijəł xojat.
 “śi. – jastəł. – śit śi wɔxsəti. xojən wɔxsajti.
 ma mūrem isa păratsəłłan ”.
 jūxət śi iken mănəs pa tăxaja. śi werət potərsəłłi.
 xojatətən ajəłsa:
“năŋ xuł xorpi. kełśi nemen tăja ”, – jastiłət 
 śi iken xojat tūs. ńawremət pajtəpsət pa kełśi pitsət.
 kełśet mătsət.
 in muŋ ɔpraśew kełśi.
tiłəś
 tiłśəŋ. tiłśəŋ jūšije.
 moja xɔjłiłajəw.
 moja tūtłiłajəw.
 tiłśəŋ jūšijenən.
 neməł jɔx. ăt nūma ponəł.
 xoti śiti jis.
 noxłi watman.
 kerətiman jăŋxiłijəł.
 muwa. łūxsa ūłman.
 pɔtəm. atəŋ. xătəł nowijn 
 pɔxnəm ot.
 jetna pelka 
 tiłśa wantəsman.
 noxłi watman păłłəw 
 śita nūmman isa tăjłəw.
 śiti ūł. śiti pitəł.
 neməłti xojat.
 ăt łăŋxała ūjətti 
 śi tiłəś łiłəŋ ūs.
 muw xorpijən:
 śita kew pajət ūsət.
 śarsət. joxanət.
 pūxər. wɔńśəm ūntət.
 łantəŋ enməm xărət.
 muw xorpi ăntəm
 łałtti šuwəł.
 śita ūłmeł tiłəś jɔxət.
 xorasəŋ tiłəś neŋət
 wɔj xorpijən. jăŋxiłimeł.
 ješək tiłśen ūłmał.
 jɔraśman.
 łătəŋa łuw uratsət 
 tūrəm naj numpija.
 śiti łʼałʼa pitsət.
 tiłəś śi šukatseł.
 xołt păratseł.
 tiłəś pɔxənman.
 jūšəł soxnəmtəs.
 tūrəm ełti mănəs.
 muwa etəłtiman.
 jăłəp jūš werəł.
 iśi mătti waś kełn
 muwew sūxtiłəłłi wana.
 esłəmtəłłi.
 šitama mɔńśman:
 – tom taka wūła.
 kašəŋ xătłen nopsa poni.
 năŋ ăt wotʼśa ūłłən.
 tūrəm xɔten šawiji.
nampər wɔji 
 nampər wɔji ūs 
 ńăł aj pošxiji tăjs.
 i pošxijeł nawi pošxije ūs. met šałitsəłłi.
 najəŋ xătł jăm xătłije ūs.
 “nin tăta jăntati.
 ma jăŋxłəm ūnta. mołti łetot tołəm ”
 mănəs.
 imołtina xoti moj sij śaśəł.
 łʼawətəł. kuśəł.
 nampər wɔtna połti śaśəł.
 juxət nox meneməłajət. joxətłajət.
 uwəł. xeńśəł:
 “ma met jūrəŋ. met taksər.
 isa wełłəłłam. isa mănšiłłam.
 xoj tăta ūł.”
 šijałəsłi nampər wɔjət śita.
 “a. ma ninən tăta wantłłəłłam.”
 śăłta kurł ałəpsəłłi pa porəpsəłłi.
 nawi nampər wɔji puŋła kūm šitamtəs. xăńeməs šewem tăxaja.
 tometleŋki ełti porətsajət.
 “śi. e-xe-xe-xe.”
 pa jełłi mănəs. jiŋk pa ăł połijəł. jiŋk xuwat nawərł.
 torn mănšijəł. šijałəs apśi.
 “e-e. mănem tarastiłən.”
 śăłta šoxsəsłi pa.
 in apśiji. śiŋańśa. mănəs in jux tăja nox răknəs.
 pa mănəł.
 ńoxłi sɔxəł šijałəs.
 “x-ee-x.
 ma năŋen xăłewət tuta ałłem ”.
 wośkəsłi jeł.
 śiŋańśa tuwa răknəs. sămeŋ tuwa răknəs.
 pa mănəł jełłi. tăxa. imołtina sijałəsi: wołtəp pa por ołəł.
 “nin tăta moj ołłətən.”
 šūxsəsłi.
 śiŋańśa muwəta răkəntsətən łin.
 ješa ūł pa mănł.
 jux xuwat mănł. jiŋk xuwat mănł. lakki temasł.
 łarleŋki tăŋxa xɔjsa pa aj łarije wuti răknəs.
 “śita oła pa xăła ”.
 pa mănəs.
 śiti śi mănəs. uwman. kuśman. ješaśman.
 in nampər wɔjijen joxtəs.
 “moj wer.
 moj wer.”
 šijałəsłi:
 “pošəxleŋkiłam. – xɔłłəti pitəs. – porəntsajət axojna śiti ”.
 imołtina aj nawi pošxijəł etməs. nampər wɔjijəł:
 “aŋkije. tăta jălań iki ūs. tăta jajłam-apśiłam ełti porəntsajət.
 ma łiłem etəs ”.
 in nampər wɔj aŋki jastəł:
 “ma pitłəm łʼałʼ wertija ”.
 śiŋańśa aj xɔpiji werəs. joxəł-ńɔł werəs.
 “năŋ. pošxiji. măna. łipija łoŋa usen xośa.
 śita ūła. śita łetot ūł. kim ał eta pa.
 ma pa mănłəm łʼałʼ wertija.
 śăta xūn nox pitłəm. joxi joxətłəm ma ”.
 śiŋańśa xɔpəł nik potkəsłi pa puni kari ełti werəm xɔpəł.
 łūpət werəs pa ariti pitəs:
 “puni kari xɔpije. pol-pol-pol.
 ow šăšna sɔra măniłijəł ”.
 śiti ariman mănł. śiti wołłijema mănł.
 imołtina axoj uwti śaśəł:
 “łɔjłija. ńɔti. łɔja.”
 “xoj uwł. xoj.”
 noxłi ăŋkərməs – apśiji.
 in nampər wuti xɔjəmtəs. śiŋańśa nox xūŋxəłməs. ił ałeməsłi.
 “năŋ xojna tij juwətsajən.”
 “jălań ikina tij jŭwətsajəm ”.
 “ma łʼałʼəsti mănłəm.
 mănłən pa piłemna.”
 “mănłəm. mănłəm ”.
 łełəmtəs.
 “jăxa mănłəmən ”
 kăt xojat śi ariman mănłəŋən pa jełłi tăxa.
 ješa ūł pa uwəłtał śaśəł axojtije.
 “mănem pa ujałən.
 mănem pa ujałən.
 ma pitłəm łʼałʼəsti ”.
 “xoj uwəł.”
 nampər wɔj šijałəsłi: jełən tuw xośa ołəł ńoxłi sɔxəł.
 “năŋ pa moja tăm tăxana ołłən.”
 “ma jălań ikina tij šūŋxsəsajəm ”.
 “śiŋańśa min łʼałʼəsti mănłəmən.
 năŋ toxi mănłən łʼałʼəstija.”
 “pa moja ăt mănłəm.
 mănłəm ńɔttija łʼałʼəsti ”.
 jăxa ariman pa mănłət:
 “puni kari xɔp šūpije.
 pol-pol-pol.
 ow šăšna sɔra măniłijəł.
 jălań iki piłna łʼałʼəsti muŋ.
 măniłiłəw.
 sɔra pitłəw łʼałʼəsti ”.
 śiŋańśa ješa ūł pa śi axoj uwtał śaśəł:
 “juwati. juwati. ńɔtati.
 xoj tăta mănəł. xoj mănəł ariman.”
 nampər wɔj xūłantijəł:
 “xoj tăta uwəł.”
tota śi etti śaśəł axojtije.
 toxi łɔjsət. wantłət: muw xośa. muw us xośa por ołłəł pa wołtəp.
 “nin pa moja tăta kerəpłiłtən.”
 “min jălań ikina ti wośkəsajəmən ”.
 “a muŋ łʼałʼəsti mănłəw.
 pitłan łʼałʼəsti łuw piłəłna.”
 “pitłəmən. iśi pa pitłəmən.
 min łʼik tūłmən łuw xośajəł ”.
 łełsəŋən. isa jăxa măntsət łʼałʼəstija.
 imołtina axojtiji pa śi wołłi eŋəłman potərtał śaśəł:
 “ńɔtati. ńɔtati.
 jiŋk mɔsł.
 jiŋk.”
 “xoj śita pa eŋəłəł.”
 ăŋkərməs – łariji ołəł.
 “năŋ pa moja tăta wutn ołłən. łar.”
 “mănem jiŋka esłałən.”
 xɔp jiŋka esəłseł.
 “ja. xoti.”
 “ma jălań ikina ti šoŋxsəsajəm. tăta ołłəm. ja. “tăta xăła ” jastijəł ”.
 “a-a. muŋ mănłəw łʼałʼəstija.”
 “mănem wujałən. mănem wujałən.
 ma iśi ńɔtti pitłəm.”
 “muŋ łełłəw. jăxa mănłəw ”.
 śiŋańśa ariman. sontiman śi mătsət.
 imołtina śi joxətsət aj posłije xośa.
 nampər wɔj jastəł:
 “ma nox xūxłəm. in wantłəm. tota xăłśa xɔt ūłti werł ūł ”.
 jux tăja nox xoŋxəs. wantł: jełn niła xɔt.
 “łɔłti tăta ūłati.
 ma jăŋxłəm. łuw jełn peła ūł ”.
 sɔra ńoxəmtəs toxi.
 xɔt puŋəł ełti us karałəs. nox etməs. ăŋkərməs: jălań iki ăntəm.
 kim etməs. joxi ńoxəmtəs:
 “jălań iki jełn ăntəm.
 mănłəw sɔra łuw xɔtła.”
 toxi mătsət.
 nampər wɔj jastijəł:
 “ma noməs tăjłəm.
 muŋ pitłəw tămitija łʼałʼ wertija.
 năŋ. ńoxłi sɔxəł. oła ti. ɔw xośa. ɔw xăr xośa oła.
 łuw śăxa xūn mănti pitł. łoŋətti pitł. porməł. ił wołʼkəmtəł. ił răkənł.
 xūn ił răkənł. năŋ. apśiji. toxi karł xośa tăxərła. śiłta saxət nawərma. sapłəł ăpəłtman. ił katłi.
 śi sis ełti năŋ. por. narəm xośa oła wołtəp piłna.
 ił nawərmatən. jɔšł ił porəti. porəti ił. kurł porəti. nox at ăt łɔjəł.
 a năŋ. wołtəp. wołti ńăłəł-păłəł wołtałən isa.
 a łar. năŋ kūr puŋəłna ił xăńema.
 năŋ toxəł mănəmta. ńăł wus xuwat karałi. karałi.
 łuw uŋəł wus xuwat ńăxtəti pitəł.
 uŋəł wus pelək sūxtəłłi. a ma łipija łoŋeməłəm ”, – nampər wɔj jastijəł.
 “ma śita wer tăłaŋa werłəm ”, – jastijəł.
 isa potərsət wer tăłaŋa werti. łeśətiłsət isa. xăńeməsət.
 śi łajłəsłət.
 imołtina sij śaśəł:
 “ma met jūrəŋ. ma met taksər.
 ma isa tăta mănšəłłam. ma isa šukatłam.
 kăłaŋ tūł. tăłaŋti ałłəłłi:
 “ma łuweł nik kawərtłem ”.
 joxtəs. jărsəłłi ił kăłaŋəł. kăłaŋəł tūp łiłəł ūł.
 łuw mănəs:
 “sa-sa. ma in jux joxi tūłəm. tut ăłəm. kūrem ăłəm i kăłaŋem nik kawərłem ”.
 jux ăłeməs. joxi łoŋti pitəs.
 tūp joxi łoŋəs. porməs ńoxłəm sɔxła. ił wołʼkəmtəs. xonša răknəs.
 in apśi ił nawərməs. ti jowərməs. sūxtəsa xonša.
 in por nawərməs. porna porətsa. porətsa. porətsa. nox łɔjti ăt werətł.
 in wołʼtəp nawərməs: wuš-wuš-wuš.
 păłłał-ńăłłał isa namprija wołʼsajət.
 śiŋańśa in łariji kur wus ełti nawərməs. ńăł wus xuwat pełsa.
 “a-a-j. kxa.”
 uŋəł wus pelək pitəs. in nampər wɔjije nawərməs. łipija łoŋeməs. tur xuwat łoŋəs. łoŋəs. łoŋəs. łoŋəs. in săm wɔš porətsa. porətsa săm pelək.
 in jălań iki xonša śi răknəs pa xăłəs.
 in nampər wɔj pa kim nawərməs:
 “nox pitsəw.”
 – isa uwłət. amtətłiłət.
 “nox pitsəw.”
 moj wertija.
 in jălań ikeł wuseł pa kim juwətseł. xɔteł sistəpseł. śi xɔtna ūłti pitsət.
 in kăłaŋəł pa jăma jis. isa jăma ūłti pitsət.
 a nampər wɔjija nopsa pitəs:
 “ma pošxije ūł. nawi pošxijem.
 ti tūti mɔsł ”.
 “pa năŋ jăŋxa ”, – jastəłət.
 pa nampər wɔj łełəs xɔpa. mănəs.
 joxtəs in ūŋxəł xośa. śi uwəł:
 “nawi wɔji. śi ūłłən.
 ūłłən.”
 măšja.
 “nawi pošxije. ūłłən.”
 “ma tăta. tăta. tăta ”, – uwəł.
 kim ńoxəmtəs. ăpəłməsłi.
 “muŋ nox pitsəw jălań iki. muŋ ił pajətsew. in pitł isa jăm muwewna.
 at pitł neməłti xojat tarastitija.
 a ūłti pitłəw muŋ in łuw xɔtəłna.
 ma in ar łūxəs tăjłem.
 ma łūxsam: wołʼtəp. por. ńoxłi sɔxəł. apśi. łar pa kăłaŋ.
 “mănłəmən. mănłəmən ”, – jastəł nawi pošxijəł.
 łełsətən. ariməsəŋən.
 “puni kari xɔp šūpije.
 pol-pol-pol.
 ow šănši sɔra măniłijəł …”
nampər wɔj pa mɔjpər
 ūs ruwəŋ łuŋ xătł.
 wɔjət isa moj werłət. xoj łetot. tixəł łeśətłət. uwłət. arijəłət.
 śikem ośxuł. jăm.
 nampər wɔj ńoxəmtəł. iśi jăntman ješaśəł.
 imołtina šijałəs sɔrəm jux. nox xūŋxəmtəs. uwəł. noxłi tăxa wantəł – wasət pūrłəłət. tełija wasət jiłət.
 śiŋańśa uwəł:
 “nikłi mănti ar wɔjije. noxłi mănti ar wɔjije. mărəkłan takət. mărəkłan ajət.
 tijəł-toxeł jăŋxłət ”
 e-e. imołtina nuw moreməs. in aj wɔjije ił răknəs. śiməś łepət tăxaja răknəs.
 imołtina axojtije śi uwəłtəs:
 “tăta xojtiji ołti mănem tarəstijəł.”
 pa śi šomərməsa.
 “a-a. tăm aj wɔji.
 śiməś-tăməś aj wɔjije. ołti mănem tarəstəłłan.
 śăłta ki ma năŋen šomərmałem. neməłtem ăt pa xăśəs ”
 “năŋ mănem ał ketmi. ma-ma tăta jăntsəm. xătł jăm ūs. amtətłisəm. wɔjət šijałəsəm. śiŋańśa pa watti pitsəm. sɔrəm nuwem ił moreməs pa năŋ łepət punijen xośa răkətsəm.
 năŋ mănem ał ketmi. mołti porajn ma năŋen ńɔtłem ”
 “e-e. năŋ śiməś-tăməś aj wɔji mănem ńɔtłen.
 ńɔtłen ki ńɔta.
 pa năŋen esəłłem.
 pa išna ał tarəstija mănema ”
 in wɔji esłəpsəłi. mănəs.
 ūs etər iśki sus xătł.
 wɔjət num muwa mănłət – wasət. łūntət. xotəŋət.
 nampər wɔjijen tăł keša xɔt werł.
 imołtina xūłəł: axoj uwtał śaśəł. śăłeŋ turna.
 xoj śita.
 ńoxəmtəs. ńoxəmtəs. ńoxəmtəs. xūłəntəs. śi kem otəł śaśəł.
 pa ńoxəmtəs. ńoxəmtəs.
 “e-e. pa mɔjpər iken wera iłampa pitəs ”
 toxi joxtəs. wantəł: mɔjpər iki ūn usa răkənmał.
 xɔłəp xośa jowərłəmał.
 taŋxa wɔj wełti xojatət toxi ponmeł xɔłəp mɔjpər wełti ūrəŋən.
 “năŋ ał ńoxa. ma năŋen ńɔtłem ”
 “năŋ xoti mănem ńɔtłen. śikem aj wɔji.
 ma tăta śi in wełłajəm tom atəm wełti xojatłanna ”
 “ał ńoxa. ał ńoxa. sa-sa.
 ma in jiłəm ”
 ił ɔxłəmtəs. łarti pitsəłłi pekłałna.
 porsəłi. porsəłi …
 ješa us etəs.
 ješa pa porsəłi. porsəłi. jăm us etəs.
 “in puŋła măna.
 ma in wotʼśa.
 e-e. śi-śi.”
 in tɔxəs.
 nox śi xūŋxəs mɔjpər iki.
 kuš kepa łiłem etəs.
 in aj wɔji nox wusłi. jastəł:
 “śiməś-tăməś aj wɔji. a wersən śiməś ūn wer – mănem ńɔtsən jănapa.
 pitłəmən łūxsa.”
 “pitłəmən łūxsa ”
 śi pora ełti wɔjŋən pitsəŋən łūxsa – mɔjpər pa nampər wɔj.
jūš 
 – asijem. asijem...
 toxłəŋ wɔjən pūrłəsəm.
 waŋkman sasłiw wɔjən.
 nepekłi joxətsəm 
 altaj nempi kewa.
 nopsem jăŋxəł.
 ken pɔxlət ełti
 wɔt iłpijən mănəł.
 sɔra keriłiman 
 ken repət xorpije 
 săŋxəmət.
 xiš panət xăśman 
 in tăta śi ɔłŋət …
 aj ńawrem kemən 
 ɔməsłəm. watman.
 noxłi. kewət peła.
 aj wɔt.
 ma śăkałi oxsoxłamən.
 jotəł.
 łɔńśət. xătəł ełti.
 tinəŋ kew lak xorpet.
 tăta ruwəŋ ăntəm.
 wɔt ruw šek sistam.
 tăta jăm.
 tăta asem sema pitmał …
 ūn kew wus ełti
 jiŋkəł iłłi owəł.
 aj ńawrem xorpi
 ńăxman. uwman 
 kewa xɔjman.
 jełłi mănəł.
 ow xuwat xūxəłəm.
 ińśəsman. uwman 
 – asijem. mănem wuji.
 ma năŋ piłenən 
 năŋ ma piłemən.
 śi wuš ełti
 łăŋxałajəm 
 năŋen ūjəttija.
 – ja-a. nawərmija.
 pitłən ma xompijema.
 pitłən ma owijema.
 śiti jotman ow xuwat.
 nikłi mănłəw.
 ūn joxanət ūjtiłiman.
 jăxa joxtiłiman.
 wušar werman 
 jełłi mănłəw.
 imołtijən wušar xośa.
 nox ăt etłəm.
 śit pa moj...
 – tūrəm aśi. šawiji mănem.
 xołśa joxtəs śi wer.
 śi xăłəm jikłan xośa 
 ńăxət wušarija jisət:
 xojatłan. semłi xojatłan.
 păłtamiman. sɔra ūłti.
 taśəŋa ūłti.
 taśłał ăt joxətłət.
 zawɔtłał ăt jetšiman.
 xăłəm jiŋkət ińśiłiłət.
 tăpəł wɔšən sema pitəm jiken.
 łuw mutra werłał 
 isa tăta …
 wɔjət. xułət. xojat
 moj śirən ūłti.
 moj śirən łatti:
 tūjəŋ jiŋkət.
 tūjəŋ šuwət.
 wɔšłał xośa 
 piti pūsŋət łɔjłət.
 śarəs kułat xorpet.
 tăta sistam ūs.
 ma nūmłem …
 – xołśa nūmłen.
 muŋ śi tūp mănłəw.
 – ma. tij joxtiłisəm 
 ar puš.
 śarəsa mănman.
 nopsemən isa nūmłəm.
 păłəŋən tūtłisajəm.
 łɔńśa jisəm 
 kewa ołsəm.
 śăłta pa ił mănłəm 
 owi jiŋkən …
 katra xojatət 
 wɔłńije ăt ūsət.
 isa pɔjkəśman.
 jirasman jăxsət.
 asew. joxanław 
 jăma tăjman.
 tinəŋ kewən mɔjłiłajət.
 wojəŋ xułət łewman.
 jiŋkłał sistam
 łantəŋ ūsət.
 tăta sɔjpəsət.
 noptəłłisət.
 kamən xuł ūs.
 tăta wanən.
 sɔtkem tăł ăt părəs.
 tăm puš
 kūśa joxtəs ox:
 oxət. sɔrńi. śel ox 
 mir xojatłam 
 xołta mănłət.
 wɔłʼńaja ūłman.
 oxət. sɔrńi. śel ox.
 jakman. łewman.
 ił pajətman.
 śărkep jɔxət.
 taś nox wujman 
 jełłi mănłət.
 mir jɔx xoti jis.
 rūtət joremiman.
 aśet. aŋket.
 kim wɔštiman.
 xołta joxətłət.
 oxət. sɔrńi. śel ox.
 xołta mănłət.
 xołta šūšłət …
 – śi ełti nox ettije răxəł.
 – răxəł …
 năŋ nūmłen nɔjew xătəł.
 – nūmłem …
 – tūrəm aśem 
 łuw xojatłał.
 takan tăjman 
 tūxəł išən 
 jiŋkət nox pajətman.
 wɔtasłał ruwətman.
 tūrəm pɔxtiman.
 nūmiłiłi. xoj tăta kūśa.
 – ja. śi joxətsəmən.
 tăta muwew jetšəs.
 lakki mănłəmən.
 śɔmłi jɔš pătemən 
 pajəm werłam.
 wɔtem oxsoxłam 
 śikem jɔwłiłajət wɔtasən 
 ūłəpsa śit as …
 śi jūšen 
 šek ławər 
 nūməłta.
 iłta wušti.
mɔjpər imi ełti mɔś.
 ( šuriškarskɔj jɔx jasəŋn )
 tɔwi xɔšəm porajn 
 tūrəm etər iłta
 aləŋsaxət nowi xūtli iłta.
 ūnt ełti. šiŋk ūnt ełti
 kim šūšmijəs mɔjpər imi.
 săma tăjti śūšemłał piłna 
 śūtśəptəti. mir peła watti.
 ɔpsəmtəs in imen nowi sumət iłpijn ;
 śūšiłał łuw kutełn jontti pitsət.
 wanši kutn kertłiti.
 katłəsəti. łărtłiti.
 šăŋkap i iki etməs.
 jɔšəłn peŋxaleŋ jux tūł.
 a kešeł pa ăntəpkełəłn.
 łăŋkərəłn pa xir tăjł.
 mɔjpər imi tūp kaśałəs 
 iki peŋxaleŋ jux piłn 
 mɔjpər imi xeśkəs.
 aj ńawremłał wɔxti pitəs.
 łuw oli-moli śūšemłał.
 ɔj. ma ńawremijłam. enəmti mɔjpərijłam.
 wołijati jotti. kertłiti.
 katłəsəti.
 xoti ūłti. muŋ jeśałtew iki jił.
 ma šănšema łɔjati. ił xănemati.
 tūp ikija ma ninən ăt măłłam.
 ma śi iken xonəł łełem ”.
 śūšišukłał păłtaməsət.
 ɔmeł šănša xăneməsət.
 mɔjpər imi likaśijəs.
 kurłała pajtałijəs.
 a in iken iśi ošəŋ ūs.
 łuw in imeł xośa xătmijəs.
 łuw in otəł peŋxaleŋ juxən łɔnśeməs.
 puknəł ełti păłašək. moxłəł ełti iłtašək.
 in imije jiŋki muwa pajtsa.
 a śi ikenən łuw xonəł pelki pajtsa.
 xonəł pelki pajtsa pa soxəł nox xorsa.
 a łuw ńawremijłał xira potsajət.
 śitłał ponməł jupijn. joxi šūšmijs.
 “tăta śi năŋen. imije. mɔjłəpsa.
 mɔjpər ełti săx wet sołkujewa tinən.
 tăta pa śi kimet mɔjłəpsa.
 xūłəm śūšem pa wet sałkuwajn ”
 ăntəm wɔš xuwat sijt mătsət.
 śi ūnt xuwat ajkełət mătsət.
 śi ajkełət ūnt apśikew ūnti joxətsət.
 in ikenna łuw mɔjpər imeł părətsa.
 xonijeł pelki ewətsa.
 xonəł pelki ewətsa pa soxəł xorsa.
 śūšijəjłał xira potsajət.
 śi porajn mɔjpər iki šūkaśti pitəs.
 oxəł atəm noməsn joxətsa.
 turəłn sijaśti pitəs 
 łuw imeł ełti.
 piti punpi momijm otł ełti:
 " xătłəŋ xătł xorpi imijem.
 xoj keša mănem xăjsen.
 ūtʼša ikileŋken.
 pa xūn năŋ piłenən. ma kūśa neŋem.
 ośxułʼ jotn jontiłiłmən.
 ūməś ńawremijłamən piłn.
 śūši šukłamən ăt ńoxałłamən.
 ăt ńoxałłamən. ăt ił wojəłamən.”
 śi porajn wɔjt ăktəśisət 
 śi mɔjpəreł xośa. śi pɔjareł xośa.
 ūn wɔjt joxtiłisət.
 ajłat wɔjleŋket xūxłəmtiłisət.
 joxtiłijəs toxi ajšək pɔjar porwɔj.
 łuw pekłał łetot kăšłət.
 łuw semłał pa xojət porməs watłət.
 taśəŋ mɔjxū. jiŋkwɔj joxtiłijəs.
 łijəł wojəŋ. jiŋkən jăxti xū.
 toxłəŋ răp wɔj. pɔjar jukan ne. joxtiłijəs.
 aj łaŋkije. kanaś ewi. iśi joxtiłijəs.
 ośmarəŋ ne. ox šawiti ne.
 ośxułʼ werti sɔs xū joxtiłijəs.
 bajbak wɔj. tūrəm wɔj. joxtiłijəs.
 łuw. bajbak wɔj. ūł lanti xɔt tompina.
 šɔwər xū. mitxūleŋki. joxtəmtijəs.
 nuša šɔwərleŋki. xăttər šɔwərleŋki.
 jintəpəŋ wɔj joxtiłijəs 
 łuw jeŋti.
 jintəpłał łuw noxłi esłijəs …
 r r skamejkɔ tɔlmaśəs.
pūp ełti pa oli-moli mitxūjəł ełti mɔś.
 ( šuriškarskɔj jɔx jasəŋn )
 ūłmał xɔłmał pūp.
 weš lɔxət ełti seŋijəm.
 bazar xuwat šūšiłijəł.
 litsa watti moj śita tinəła.
 łuw jeśajł oli-moli jił.
 tijəł-toxeł nuləma šūšəmtijəł.
 “moja. aśije. ałəŋ nox kiłsən.
 moj năŋ kăšłən.”
 pūp jastəs: “mitxū mɔsəł:
 łetot kawərti. łɔw šawiti. xɔt werti xū.
 xota śiməś xojat ūjtłəm.
 šek tinəŋ rūpata xū ăt mɔsł.”
 oli-moli potərł: “ma pitłəm rūpitti.
 šek săməŋa pa jăma rūpitti.
 tăł sis xūłəm puš weš lɔxten seŋəməłem.
 năŋ mănem tūp kašəŋ xătł łapti ”.

 nūməsti pitəs pūp.
 weš lɔxtəł kušti pitəs.
 weš lɔxət seŋəmiti wewtam wer.
 mɔsəŋ seŋətti ăt pitəł.
 pūp jastəł oli-molija: “răxəł.
 min šūkaśti ăt pitłamn.
 ješa ūła ma xɔtemn.
 săməŋa werłən wera ”.
 ūłti pitəs oli-moli pūp xɔtn.
 ołəł łuw torn kutn.
 ńăł xojat jukana łeł.
 łapət xojat jukana rūpitł:
 xutli etti ūnti rūpatajł jakəł.
 łɔwłał kirłəłi. tornəł sewərłəłi.
 kūrłał ăłłəłi. werłał jetšəsət.
 śiśkurek pošəx kawərəł. ūtśa łeł.
 pūp imina oli-moli šek išəkła.
 pūp ewi tūp łuw ełteł nūməsł.
 poxłenkina aśija ajəłła ;
 lat kawərł. pox piłən jotł.
 tūp pūpna oli-moli łikna etła.
 neməłti porana ăt śałʼitła.
 sekti oli-moli noməs tăjł ;
 pora joxtəs. ješaūł śi sekła.
 pūp ăt łeł. ăt iśəł. ăt ołəł:
 łuw weš lɔxtəł sirʼija kăši.
 pūp imeł piłn potər werł:
 “śiti. śiti: moj werti pitłəmn.”
 in imi šek ošəŋ.
 šek ar ošəŋ wer ūjətəł.
 pūp imi jastəs: “ūjətłem śi wer.
 xoti wɔšti pitłemn śi xū:
 ławər wer olimolija mija.
 ăt werətti wer.
 takən tăj: śi wer wołaŋa ăt werłəłi.
 śišn năŋ weš lɔxten ăt sekła 
 pa oli-moli tałti kitłen ”.
 šek kena jis sămł xośa.
 ăt păłti pitəs oli-moli ełti.
 uwti pitəs łuw: “ti juwa.
 karkam rūpitti xū oli-moli.
 xūłanta: tin soxəpti jasəŋ măsət kułʼət.
 tin soxəptəti xăłti porajem ūnti ;
 śiməś taśn ma łūłn tarmałsajəm.
 tin ăt soxəptəsət xūłəm tăł.
 xūn năŋ łełen laten.
 ăkta kułʼət ełti porməs ”.
 oli-moli neməłt jasəŋ ăt jastəs.
 mănəs. ɔpsəs śarəs pan pitərn ;
 śita pitəs keł wośiti.
 keł ɔłəŋ śarsa wośkiti.
 śarəs ełti nox etəs pirəś kułʼ:
 “moja oli-moli muŋ xośajew joxətsən.
 kełna śarəs jik seŋkłən.”
 – “ninən. kułʼət nox wɔštəłəm ”.
 pirəś kułʼ šek păłtaməs.
 “jasta. moj muŋ atəm wersuw.”
 “năŋ ăt ūjtłen.
 nin ox ăt soxnəptəłti.
 ăt nūmłəti. kămn xătł xăśəs ;
 śikem muŋ ńăxti pitłuw.
 ninəna. ampəta. šūka jił ”.
 “oli-moli. ał năŋ seŋki śarəs jiŋk.
 tinłan isa xoł tūłłəw.
 ławłəsa. kitłem năŋen xiłem ”.
 oli-moli nūməsəł: “śiten łepəłti răxəł.”
 nox śi etəs ajłat kułʼ.
 eŋəłəł aj kătʼileŋki iti:
 “wuśa ūła. oli-moli xū ;
 moj xorpi năŋen mɔsł tin.
 śiməś tin ełti wek muŋ ăt xūłłisuw.
 śiməś wer kułʼət ăt ūjətsət.
 tałta jełłi atəm ał wera.
 tumtaka ūłti pitłuw:
 xoj met sɔra nawərł śarəs pitər xuwat.
 śit ūł met ar tin.
 śita tăłaŋ ūn xir łeśətsa ”.
 takan ńăxəmtəs oli-moli:
 “moj xorpi noməsn năŋ joxətsajən.
 ma piłemn jūren artałəti.
 ma piłemn. oli-moli piłn.
 ławłəsa. ma aj apśem wɔxłem ”.
 mănəs oli-moli aj ūnta.
 katłəs kăt aj šɔwər pa xira ponəs.
 śarəs pitəra pa joxtəs.
 śarəs pan pitərn aj kułʼ ūjtəs.
 katəłəł oli-moli păłŋən ełti aj šɔwrət:
 “ješa jaka narəśjux jotən ;
 năŋ xołna aj. kułʼ. ješa enma.
 năŋ ma piłemn ăt werətłən ;
 tūp sūmpija pora xăśəptəłən.
 sira ńūxłi ma aj apśem.
 it. kătn xūłəm.
 ńūxłi łuweł ”.
 pitsətən kăsti kułʼ pa šɔwər:
 aj kułʼ śarəs pan pitərn nawərł.
 šɔwər ūt xuwat kăsəł pa xɔta łoŋeməs.
 xišem pan xuwat nawrəs aj kułʼ.
 ńałməł kim pitəs. oxəł păła katəłəł.
 tūp łałman kułʼ joxtəs met jołta.
 wołłi jiŋka juwmał. jɔšən mūŋxəsijəł.
 nūməsəł: oli-moli piłn jăma ūłti mɔsł.
 watł kułʼ – oli-moli apśeł wɔśxijəł.
 potərł: “aj apśem met jūrəŋ.
 metmał apśem.
 śūtśa ajem ”.
 aj kułʼ xołti păłtaməs.
 pušeł wɔxrəmtəs. wołłi rɔma jis.
 jełta šɔwər peła watł.
 “ławłəsa. – jastəł. – jăxłəm tin tūłəm ”.
 mănəs ūn aśeł xośa. jastəł: “atəm.
 ełti joxətsajəm aj olimolina.”
 pirəś ūn kułʼ nūməsti pitəs.
 oli-moli śiməś sij werəs.
 śarəs jik jakti pitəs.
 śarəs xompət ńeśərsət.
 nox etəs aj kułʼ: “nox jetša. xū.
 kitłem năŋen tinəŋ tin –
 tūp xūłanta.
 watłen tăm jux.
 met tak jux jɔša wuja.
 xoj met xuwa juwətəł jux.
 śi xū tinəł wuł pa joxi tūł.
 wer ăntəm.
 xoti. păłłən jɔšen šukatti.
 moj năŋ ławəłłən.”
 – ma ławəłłəm tăm pɔxəł ;
 pɔxəł xośa juwətłem tăm juxem.
 śi jupina ma pitłəm ninət. kułʼət. sekti ”
 păłtaməs aj kułʼ. ūn aśeł xośa mănəs.
 potərtəs. moj met jūrəŋ oli-moli.
 oli-moli pa jotəł śarəs puŋəłn.
 kełn sekti kułʼət łitəł.
 pa nox etəs aj kułʼ: “moj năŋ werłən.
 pitəł năŋen tin. łitłajən ki …”
 – “ăntəm. – jastəs oli-moli. –
 in śit năŋ weren.
 ma jastəłəm xoti mănem mɔsł.
 ma watłem năŋ ošen.
 wanti. tăm ne łɔw.
 tăm ne łɔw nox ałmi.
 tuwi tūm muw śuk ūnti ;
 tăm ne łɔw nox ki ałeməłen. tinen năŋen ;
 ăt ki łɔwen tūłen. tin mănema pitəł ”.
 kūńar aj kułʼ.
 łɔw iłpija łoŋəs aj kułʼ.
 ar jūr jăxa ăkətsəłłi.
 nox śi ałeməsłi ne łɔw. kăt puš šūšməs.
 xūłmet šūšməs. ił răknəs.
 kurłał jełłi sūxtəsłi.
 oli-moli ńăxəł: “otšam kułʼ.
 ma piłemn jūr werti ūtśəs.
 jɔšłał jūr ăt tăjłət.
 wanta. ma kur iłpina tūłem ”.
 oli-moli łɔw šănša ɔpsəs.
 păłtaməs aj kułʼ. ūn aśeł xośa mănəs.
 jastəs. xoti oli-moli nox pitəs.
 kułʼət jăxa ăktəśsət.
 moj werti - ăkətsət tin.
 olimolija tăłaŋ xir măsət.
 šūšəł oli-moli xūłemijəł.
 pūp iki šijałəs oli-moli.
 pūp imi šănša xăneməs.
 păłtaməs. łeła jis.
 oli-moli šijałəsłi in iki.
 kūńarłeŋki pūp.
 weš lɔxtəł łeśəta:
 ɔłəŋən weš lɔxtəł seŋəməsa.
 xɔt łɔŋəł păti ūnti nawərməs ;
 kimetti seŋəməsłi.
 pūp ńałməł poreməs ;
 xūłmetti weš lɔxtəł seŋəməsa.
 wołłi ošłi pitəs pūp.
 oli-moli likaśman jastəs:
 " tinłi porməs ał pa kănša.”
 d i ozelowa-tšugaewskaja tɔlmaśəs.
xuł wełti xū pa xułije ełti mɔś.
 ( šuriškarskɔj jɔx jasəŋn )
 pirəś iki imełn ūstən 
 wosti śarəs kiməłni ;
 łin ūstən katra muwxɔtn 
 mort xołʼmaŋ pa xūłəm tăł.
 pirəś iki sɔjpijs.
 pirəś imi soxm jeŋtəs.
 imołtijn sɔjpəł wośkəs. –
 ńali piłna wuti joxtəs.
 kimet puš sɔjpəł wośkəsłi. –
 śarəs tornət wuti tałəs.
 xūłmet puš sɔjpəł wośkəsłi. –
 sɔjpəł joxtəs it xuł piłni.
 ăntəm ăł xuł. – sɔrńeŋ.
 sɔrńeŋ xułəł ɔtaśti pitəs.
 xojat turni łuw ɔtaśł:
 “esłi. pirəś iki. mănem śarsa.
 tinəŋ năŋen łūtəpsa măłəm:
 łūtəsłəm moj pa năŋen mɔsł ”.
 iki ješa rɔma wantəs. paknəs:
 łuw wełpəsłəs xołʼmaŋ pa xūłəm tăł
 ănt xūłłijs. xūn xuł potərtijs 
 łuw esəłsəłi sɔrńeŋ xułəł 
 pa jastəs łuweła wɔśəx jasəŋ:
 “jăma ūła. sɔrńeŋ xułije.
 năŋ łūtəpsajen mănem ănt mɔsł ;
 wosti śarsena joxi măna.
 śita šeŋk pa jăma ūła ”.
 pirəś iki imeł xośa joxtəs.
 łuweła potərsəłi tăm ūn wer.
 “ma tămxătł xuł katłəsəm.
 ăntəm ăł. sɔrńeŋ xułije ;
 xułem muŋ śirewni potərtəs.
 pɔjkaśəs joxi wosti śarsəła.
 tinəŋ tinən łūtəsijs:
 łūtəsijs moj pa mănem mɔsł.
 ănt ma wusm łuw ewəłt łūtəmsa ;
 xułem esəłsem wosti śarsa ”.
 pirəś imi ikeł łʼawəttəti pitsəłi:
 “otšam năŋ. porməs.
 ănt năŋ usən łūtəmsa.
 kuš kepa xuri at usən.
 muŋ xurew isa pelki xăłəłəs ”.
 śi mănəs łuw wosti śarsa ;
 wantł. – śarəs ješa lempijł.
 sɔrńeŋ xułije wɔxti łuw pitəs.
 wana wūśəs xuł pa ińśəsəs:
 “moj năŋen mɔsł. pirəś iki.”
 ox ponman łuw jastəs:
 “xɔn xułije. jămaśa.
 ma pirəś imemni łʼawəttəsajəm.
 pirəś xūja rɔm ūłəpsa ănt măł:
 łuweła mɔsł jăłəp xuri ;
 muŋew isa pelki xăłəłəs ”.
 potərł sɔrńeŋ xuł:
 “oxen ił ał esłi. joxi măna.
 tijł jăłəp xuri ”.
 pirəś iki imeł xośa joxtəs.
 imeł xośa jăłəp xuri.
 metšik pirəś imi łʼawətəł:
 “năŋ. otšam porməs.
 wɔxsən. otšam ot. tūp xuri.
 xurijn moj jăm ūł.
 otšam. măna. sɔrńeŋ xuł xośa ;
 ox pona. śăłta pa xɔt wɔxa ”.
 śi mănəs łuw wosti śarsa ;
 ( xiša ruwałtəs wosti śarəs.)
 sɔrńeŋ xułije wɔxti łuw pitəs.
 wana ūśəs xuł pa ińśəśəs:
 “moj năŋen mɔsł. pirəś iki.”
 ox ponman łuw jastəs:
 “xɔn xułije. jămaśa.
 metšik imemn łʼawəttəsajəm.
 pirəś xūja rɔm ūłəpsa ănt măł ;
 xɔt wɔxł łʼawtəŋ imi ”.
 potərł sɔrńeŋ xuł:
 “oxen ił ał esłi. joxi măna.
 śiti śi: tijł jăłəp xɔt ”.
 iki mănəs łuw muw xɔtəła.
 muw xɔt ɔmsəm lɔtəł pa ăntəm ;
 łuw jelpełn nowi išńeŋ xɔt.
 kirpaś ewəłt. nowi turəŋ.
 wołtəm. ūnt jux ɔwət.
 pirəś imeł išńi iłpijn ɔməsł.
 šeŋk pałʼśəma ikeł łʼawəttəłi:
 “otšam năŋ. tuŋ porməs.
 wɔxsən. porməs. tūp xɔt.
 măna. ox pona xułena:
 ănt łăŋxałajəm piti ăł neŋa ūłti.
 łăŋxałajəm taśəŋ neŋa ūłti ”.
 pa śi mănəs łuw wosti śarsa ;
 ( ăntəm rɔm wosti śarəs.)
 sɔrńeŋ xułije wɔxti łuw pitəs.
 wana ūśəs xuł pa ińśəsəs:
 “moj năŋen mɔsł. pirəś iki.”
 ox ponman łuw jastəs:
 “xɔn xułije. jămaśa.
 metšik imem likaśəs.
 pirəś xūja rɔm ūłəpsa ănt măł:
 ănt łăŋxała piti ăł neŋa ūłti.
 łăŋxała taśəŋ neŋa ūłti ”.
 potərł sɔrńeŋ xuł:
 “oxen ił ał esłi. joxi măna ”.
 pirəś iki imeł xośa joxtəs.
 moj łuw wantł.
 păł jeməŋ xɔt.
 ɔw xośa łɔjəł łuw imeł 
 ńoxəs tinəŋ lūmtəmni.
 ox pătijn jermak mil.
 tinəŋ kewətni sapłəł tăxərməł.
 łujłałni sɔrńeŋ łūjtət.
 kurłałn wurti kăt pašmek.
 łuw jelpełn mitjɔxłał ;
 łiweł seŋkłəłi. oxsox ewəłt tałłəłi.
 pirəś iki imeł peła jastəs:
 “wuśa ūła. taśəŋ ne.
 in xotaś kepa łipen jăm ”.
 pirəś imeł łuw pełajł uwəłtəs.
 pirəś xo ńaśam xirti kitsəłi.
 łapət jupijn łapət mănəł.
 imeł tomi kińśa kerłəs:
 pa śi ikeł xuł xośa parsəłi.
 “măna. ox pona xułijena:
 ănt ma łăŋxałajəm taśəŋ neŋa.
 łăŋxałajəm wɔłʼna xɔnneŋa ”.
 pirəś iki paknəs. pɔjkaśəł:
 “xoti. imi. wośrem torn łesən.
 pɔjkaśti. šūšti ănt xɔšłən.
 tūp tăłaŋ xɔn muw ńăxətłən ”.
 metšik pirəś imi likaśəs.
 ikeł wenš puŋəł ewəłt xătśəsłi.
 “xoti. moj śirn năŋ łʼawətłən.
 taśəŋ ne piłn. –
 jăpsijenən măna śarsa.
 ănt ki mănłən. tūłajn ”.
 pirəś ikije śarsa mănəs ;
 ( pitatəs wosti śarəs ).
 sɔrńeŋ xułije wɔxti łuw pitəs.
 wana ūśəs xuł pa ińśəsəs:
 “moj năŋen mɔsł. pirəś iki.”
 ox ponman łuw jastəs:
 “xɔn xułije. jămaśa.
 pa śi imem ješaśəł:
 łuw ănt łăŋxała taśəŋ neŋa ūłti.
 łăŋxała wɔłʼna xɔnneŋa ūłti ”.
 potərł sɔrńeŋ xuł:
 “oxen ił ał esłi. joxi măna.
 jăm.
 imen pitł xɔnneŋa.”
 pirəś iki imeł xośa joxtəs.
 moj.
 łuw jełpełn xɔn xɔt.
 łipijn šijałəsłi pirəś imeł.
 păsan xośa xɔnneŋa ɔməsł.
 pɔjarətn pa taśəŋ jɔxən kerətman tăjła.
 łuw śarəs tompi wunajn ponła ;
 poremijł peśatəŋ mawət ;
 łuw kerətman wełpəsəŋ. łajməŋ jɔx.
 łăŋkərłałn xuw năłpi łajmət katəłłət.
 iki śit šijałəs. – paknəs.
 imeł kurəta ox ponəs.
 jastəs: “wuśa ūła. xɔnne.
 in. năŋ łipen xotaś kepa jăm ”.
 pirəś iki peła imeł ănt ăŋkərməs.
 sem tompija ńūxəłti parsəłi.
 tiw pɔjarət pa taśəŋ jɔx xūxəłməsət.
 pirəś iki sapəł ewəłt pūxəłti pitsa.
 ɔwa wełpəsəŋ jɔx joxətsət.
 ješa xăś lakki ăt sewərsa.
 łuw pełajł mir ńăxəł:
 “śiti śi mɔsł. pirəś xirpăt.
 jełłi peła nopsəŋa jiłən:
 ūłtenən pa jɔx ūxła ał ɔmsa.”
 łapət jupijn łapət mănəł.
 metšik pirəś imi kerłəs:
 xɔnxɔt mitjɔx. ikeł kănšti kitłəłi.
 wūjtsa iki. imeł xośa tūsa.
 pirəś imi ikeł peła jastəs:
 “măna sari. ox pona xułena.
 ănt łăŋxałajəm wɔłʼna xɔnneŋa.
 łăŋxałajəm jiŋk wurt neŋa.
 at wūsəm łūłn ɔkijan śarəsni.
 mănem at ńotəs sɔrńeŋ xułije 
 kitiłiti śirn at pa ūs ”.
 pirəś iki jowra ănt ńūxməs.
 jasəŋ šūpi ănt łɔjs.
 pa śi jił łuw wosti śarsa.
 wantł. śarəs isa piti:
 łikəŋ xompət pałʼśəma połəsłət.
 śiti jakłət. śiti kuśłət.
 sɔrńeŋ xułije wɔxti łuw pitəs.
 wana ūśəs xuł pa ińśəsəs:
 “moj năŋen mɔsł. pirəś iki.”
 ox ponman łuw jastəs:
 “xɔn xułije. jămaśa.
 moj mănem wertija imem piłna.
 łuw ănt łăŋxała xɔnneŋa.
 łăŋxała jiŋk wurt neŋa ūłti ;
 at wūs ɔkijan śarəsən.
 năŋ łuweła at rūpitsən 
 śăłta pa kitiłiti śirn at ūsən ”.
 neməłti ănt jastəs xuł.
 lăptełn jiŋk kătna wośeməs 
 pa măł śarsa lăpteł pentəs.
 xuw łuw śarəs kiməłni łɔjs pa ławłəs.
 xuł ănt pa kerłəs. imeł xośa mănəs –
 wantł: łuw jelpełn muw xɔt ;
 ɔwxɔpən ɔməsł łuw imeł.
 łuw jelpełn pelki xăłəłəm xuri.
 m šulʼgin tɔlmaśəs.

